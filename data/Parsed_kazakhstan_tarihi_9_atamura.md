START OF PAGE: 1
# ҚАЗАҚСТАН ТАРИХЫ  
(1946 жылдан бүгінгі күнге дейін)  

Жалпы білім беретін мектептің 9-сыныбына арналған оқулық  

# 9  

Қазақстан Республикасының Оқу-ағарту министрлігі ұсынған  

*2-басылымы, өңделген*

END OF PAGE: 1
START OF PAGE: 2

Б. Ғ. Аяған, Қ. Б. Әдиет, А. Б. Сатанов

# ҚАЗАҚСТАН ТАРИХЫ  
(1946 жылдан бүгінгі күнге дейін)  

Жалпы білім беретін мектептің 9-сыныбына арналған оқулық  

# 9  

Қазақстан Республикасының Оқу-ағарту министрлігі ұсынған  

*2-басылымы, өңделген*  

Алматы «Атамұра» 2024

END OF PAGE: 2
START OF PAGE: 3
ӘӨЖ 373.167.1  
КБЖ 63.3(5Қаз)я72  
А 99

Жалпы редакциясын басқарған тарих ғылымдарының докторы,  
профессор **Б. Ф. Аяған**

# Шартты белгілер:

- ![?!](icon) – сұрақтар мен тапсырмалар  
- ![document](icon) – дәуір құжаттары  
- ![?](icon) – қайталауға арналған сұрақтар мен тапсырмалар  
- ![*](icon) – шығармашылық тапсырма  

----

Аяған Б. Ф. т.б.  
**А 99** Қазақстан тарихы (1946 жылдан бүгінгі күнге дейін). Жалпы білім беретін мектептің 9-сыныбына арналған оқулық. 2-басылымы, өңделген. /Б. Ф. Аяған, Қ. Б. Әділет, А. Б. Сатанов. – Алматы: Атамұра, 2024. – 256 бет.

ISBN 978-601-10-0422-0

----

ISBN 978-601-10-0422-0

© Аяған Б. Ф., Әділет Қ. Б.,  
Сатанов А. Б., 2024  
© «Атамұра», 2019  
© «Атамұра», 2024, 2-басылымы, өңделген

END OF PAGE: 3
START OF PAGE: 4
# КІРІСПЕ

Құрметті оқушылар! Ұсынылып отырған оқулық Қазақстанның ХХ ғасырдың 40-жылдары мен ХХІ ғасырдың бас кезіндегі қазіргі заман тарихының неғұрлым маңызды кезеңдерін сипаттайды. Өзекті оқиғаларға баға беріп, олардың себеп-салдарлық байланысын ашып көрсетеді.

Жалпы білім беретін мектептің 9-сыныбына арналып жазылған бұл оқулық ХХ ғасырдың ортасынан қазіргіге дейінгі тарихи кезеңді қамтиды.

Оқулықта Екінші дүниежүзілік соғыстан кейінгі Қазақстанның жағдайы, «Жылымық», «Тоқырау», «Қайта құру» жылдарындағы қоғамдық-саяси, әлеуметтік дамудың ерекшеліктері баяндалады.

Қазақстанның тәуелсіздік алғаннан кейінгі кезеңдегі күрделі оқиғалары қарастырылады. Тәуелсіздік алған тұстағы Қазақстанның саяси дамуы, экономикалық қалыптасуы, халықаралық және әлеуметтік жағдайы жайлы оқушылар оқулықтан тек ақпарат алып қана қоймайды. Өздігінен жұмыс істей отырып, деректер негізінде саралайды, қорытынды жасап, өзіндік баға береді.

Құрметті оқушылар! Оқулықты жете меңгеру үшін әрбір тақырыпта сұрақтар мен тапсырмалар, фотосуреттер, анықтамалықтар, қосымша деректер т.б. берілген. Бұлар сендердің дербес дайындалу мен қосымша жұмыс істеулеріңе көмектеседі. Сол арқылы зерттеушілік, ойлау, коммуникативтік дағдыларыңды шыңдай түсесіңдер. Негізгі оқиғалар, құбылыстар мен үдерістердің мәні туралы түсініктерің қалыптасады. Тарихи тұлғалардың қызметіне сын тұрғысынан талдау мен баға беру, өз ойларыңды ауызша және жазбаша түрде анық білдіру дағдыларыңды жетілдіресіңдер. Тарихи зерттеу жүргізу, түрлі деректерден алған ақпараттарды сараптай білу, деректердің негізінде дәлелді пайымдау қабілеттеріңді арттыра түседі.

Сонымен, қолдарыңдағы оқулық өз көзқарастарыңды тұжырымдай алуды қалыптастырып, білімдеріңді кеңейте түсуде маңызды рөл атқаратыны анық.

END OF PAGE: 4
START OF PAGE: 5
БІРІНШІ БӨЛІМ | ҚАЗАҚСТАН СОҒЫСТАН КЕЙІНГІ ЖЫЛДАРДА (1946–1953 ЖЫЛДАР)

# §1. Соғыстан кейінгі жылдардағы Қазақ КСР-інің әлеуметтік-экономикалық дамуы

**Зерттеу сұрағы:** Ұлы Отан соғысынан кейін қазақстандықтардың өмірі қалай өзгерді?

**Бұл сабақта:**

- Демографиялық өзгерістердің себеп-салдарлық байланысын талдау арқылы дәйекті қорытынды жасаймыз.
- Кеңес үкіметі кезіндегі ауылшаруашылығында орын алған өзгерістерге баға береміз.
- Өнеркәсіптің ахуалын анықтап, қорытынды жасаймыз.

## Уақыт сызығы

| 1946 жыл                              | 1947 жыл       | 1948 жыл                                | 1949 жыл                                | 1950 жыл                            | 1951–1952 жылдар             | 1952 жыл                                                  | 1953 жыл               |
| ------------------------------------- | -------------- | --------------------------------------- | --------------------------------------- | ----------------------------------- | ---------------------------- | --------------------------------------------------------- | ---------------------- |
| Төртінші бесжылдық жоспардың басталуы | Ақша реформасы | Республика ауылдарының электрлендірілуі | Семей ядролық полигонында алғашқы сынақ | Мойынты–Шу теміржол тармағы салынды | Мал басының шығыны көп болды | Тарихшы ғалым Е. Бекмахановты сот алқасы 25 жылға соттады | Сталиннің қайтыс болуы |


## Тірек сөздер:

| Қазақша                    | Ағылшынша               |
| -------------------------- | ----------------------- |
| Аграрлық дағдарыс          | Agrarian crisis         |
| Бесжылдық жоспар           | Five-year plan          |
| Реформа                    | Reform                  |
| Машина-трактор станциялары | Machine-tractor station |
| Демография                 | Demography              |
| Көші-қон                   | Migration               |


4

END OF PAGE: 5
START OF PAGE: 6


# Аграрлық дағдарыс – ауылшаруашылығындағы өнімді артық өндіруден немесе кем өндіруден туындайтын дағдарыс.

**Бесжылдық, бесжылдық жоспар** – Кеңес өкіметінің 1928 жылдан бастап, КСРО-ның әлеуметтік-экономикалық дамуын межелеген мерзімді жоспарларының жалпылама атауы.

**Реформа** – өмір сүріп отырған әлеуметтік құрылым негіздерін жоймай, қоғамның, өмірдің кейбір жағын жетілдіру, дамыту мақсатында қайта өзгерту.

**МТС** – машина-трактор станциялары.

**Демография** – белгілі бір халықтың, ұлттың, ұлыстың, этникалық топтың санын, құрамы мен құрылымын, аумаққа бөлінуін, өсу не кему динамикасын қоғамдық-тарихи жағдайлармен байланыстырып зерттейтін әлеуметтік ғылым саласы.

**Көші-қон** – адамдардың қандай да бір аумақтардың шекарасынан өтіп, ұзақ уақытқа немесе біржолата қоныс тебу үдерісі.

----

# Соғыстан кейінгі жылдардағы Қазақстандағы демографиялық ахуал мен әлеуметтік жағдай.

Ұлы Отан соғысынан кейінгі жылдары халықтың әлеуметтік тұрмыс жағдайы төмен дәрежеде болды. 1947 жылы желтоқсанда карточкалық жүйе мен республика еңбекшілерін азық-түлікпен және өнеркәсіп тауарларымен мөлшерлі қамтамасыз ету жойылды. Төлемдік құнын арттыру үшін елімізде ақша реформасы жүргізілді. Азық-түліктің негізгі түрлері – нан мен ұннан жасалынатын тағамдарға, етке, өнеркәсіп тауарларына деген баға төмендетілді. Алайда кеңес адамдарының өмірлік қажеттіліктерін қанағаттандыру көбінесе жасанды сипатта еді. 50-жылдардың басында колхозшылар жұмысшы мен қызметшілердің жалақысынан төрт есе аз алды.

Үкімет жүргізген азық-түлік өнімдерін төмен бағамен сатып алу саясаты ауыл еңбекшілері тұрмыс жағдайларының көтерілуіне қолайлы жағдай жасай алмады. 1946 жылы КСРО-ның бірқатар аудандарын ашаршылық жайлады. Нан, ет, сүт өнімдері жетіспеді. Адамдар азық-түлік тапшылығынан зардап шекті. Бірақ

----

<div style="border:1px solid #000; padding:10px; margin-top:10px;">

**Интеграция:**

*География* пәні бойынша металлургия, қара металлургия, технология, қаракөл, селекция тақырыптарымен байланыстыру.

**Есіңе түсір!**

Қазақстандағы 1920–1930 жылдардағы индустрияландыру, ұжымдастыру, Қазақстанға КСРО халықтарының депортациясы.

</div>

5

END OF PAGE: 6
START OF PAGE: 7
Есіңе түсір!

# Есіңе түсір!

Қазақстанда қай кезеңдерде демографиялық дағдарыстар болды? Оның себептері мен салдары қандай еді?

Бұл елден мұқият жасырылды. Соғыстан кейінгі экономикалық саясаттың басты қағидасы – ауыр өнеркәсіптің біржақты қарқынды дамуы болып қала берді. Материалдық қажеттіліктерді қанағаттандыру соғыстан бұрынғы жылдардағыдай екінші кезекке ығыстырылды.

1939–1959 жылдар аралығында Қазақстанда демографиялық дағдарыс орын алды. Республиканың ұлттық құрамындағы қазақтардың үлесі азайып, 30%-ды ғана құрады. Бұл өте төменгі демографиялық көрсеткіш еді.

## 1939 және 1959 жылдардағы халық санағы бойынша Қазақстанның этникалық құрамы

|                  | 1939 жыл  | %     | 1959 жыл  | %     |
| ---------------- | --------- | ----- | --------- | ----- |
| Барлық тұрғындар | 6 151 102 | 100   | 9 294 741 | 100   |
| Қазақтар         | 2 327 600 | 37,84 | 2 787 309 | 29,99 |
| Орыстар          | 2 458 600 | 39,97 | 3 972 042 | 42,73 |
| Украиндықтар     | 658 300   | 10,70 | 761 432   | 8,19  |
| Немістер         | 96 400    | 1,57  | 660 000   | 7,10  |
| Татарлар         | 108 100   | 1,76  | 191 680   | 2,06  |
| Өзбектер         | 206 000   | 3,35  | 135 932   | 1,46  |
| Корейлер         | 96 400    | 1,57  | 74 000    | 0,80  |
| Ұйғырлар         | 35 400    | 0,58  | 60 000    | 0,65  |
| Басқа ұлттар     | 164 302   | 2,67  | 652 346   | 7,02  |


*Кестені демографиялық деректер негізінде құрастырған Сатанов А. Б.*

1950 жылдардан бастап Қазақстанда халықтың 1931–1933 жылдардағы ашаршылық пен Ұлы Отан соғысы нәтижесінде төмендеп кеткен саны мен табиғи өсімін арттыру мақсатында бірқатар әлеуметтік іс-шаралар жүргізілді:

1. Онжылдық білім енгізілді.  
2. Жалақы мөлшері өсті.

6

END OF PAGE: 7
START OF PAGE: 8
3. Ауруханалар салынды.  
4. Тұрғын үйлер салу қолға алынды.  
5. Балалы әйелдерге берілетін жәрдемақы артты.  
6. Халықтың барлық әлеуметтік тобына тегін дәрігерлік көмек көрсетілетін болды.  

Міне, осы жағдайлар 1960–1962 жылдары Қазақстандағы «демографиялық жарылысқа» мүмкіндік жасады. Қазақстан бойынша 50-жылдардың соңы мен 60-жылдардың бас кезінде бала туу көрсеткіші одақтық орташа көрсеткіштен жоғары болды.  

> **Қызықты дерек**  
> Ақша реформасына ақша жүйесінің толық немесе ішінара өзгеруі, ақшаның бір түрінен екіншісіне, жаңа түріне ауыстырылуы жатады. 1960 жылғы ақша реформасында 1, 3, 5, 10, 25, 50, 100 сомдық ақша билеттері және 1, 2, 3, 5, 10, 15, 20 тиындар, сондай-ақ 50 тиындық және 1 сомдық күміс ақша шығарылды. Ақша реформасы экономикалық саясатты жүзеге асыру мақсатында жүргізіледі.  

1921 жылдың наурызында Қазақ КСР-і Халық Комиссарлары Кеңесінің Азаматтық хал актілері жазбаларының органын құру туралы тарихи шешімі қабылданып, азаматтық хал актілерін тіркеу (ары қарай – АХАЖ) органдары құрылған болатын.  
Азаматтық хал актілерін жазу органы құрылмас бұрын, оның міндетін еліміздегі мешіттер мен шіркеулер орындап келген. Кейін үкімет бұл істі заңдастырып, арнайы мемлекеттік бөлімдерге жүктеді.  

**Соғыстан кейінгі бірқатар іс-шаралардың нәтижесінде:**  
◊ халық жалақысы мен табыстарын жаңа ақшамен алды;  
◊ халықты карточкамен жабдықтау жойылды;  
◊ мемлекеттік бөлшек сауда ашық жүргізілді;  
◊ азық-түлік бағасы төмендеді.  

### Сұрақтар  
1. Қазақстан халқының қазіргі құрылымы қалай қалыптасты?  
2. 1939–1959 жылдар аралығында Қазақстандағы экономикалық және әлеуметтік үдерістердің халықтың құрамына тигізген әсері мен демографиялық нәтижелері қандай?

END OF PAGE: 8
START OF PAGE: 9

3. Соғыстан кейінгі жылдары неліктен ауыр өнеркәсіпті дамытуға ерекше мән берілді?  
4. 1939–1959 жылдары жүргізілген үкімет саясаты демографиялық үдеріске қалай ықпал етті?  

> **Ойталқы**  
> 1. Соғыстан кейінгі кезеңде халықтың білім деңгейін, медициналық қызмет көрсету үшін жетілдіру, әлеуметтік жағдайды жақсарту, әл-ауқатын көтеру және т.б. мақсатта қандай шаралар жасалды?  
> 2. Еңбекшілердің еңбек және тұрмыс жағдайларын жетілдіру бағытындағы сол шаралардан үлгі боларлық тәжірибе бар ма?  
> 3. Демократиялық, ұлттық, зайырлы және құқықтық мемлекетіміздің озық демографиялық саясат жүргізуі үшін XX ғасырдың демографиялық ахуал-тынысына талдау жасау қаншалықты қажет?  

### Мәтіндік тапсырма  
1939–1959 жылдар санақтарымен межеленетін саяси, экономикалық және әлеуметтік іс-шаралар негізіндегі Қазақстан халқының этнодемографиялық даму үдерістері анықталды. Бұл жылдардағы Қазақстан тұрғындарының әлеуметтік, ұлттық құрылымындағы басты өзгерістер мен даму ерекшеліктері үш кезеңге бөліп қарастырылады: 1939 жыл – 1941 жылғы маусым – Ұлы Отан соғысы қарсаңы; 1941 жылғы маусым – 1945 жыл – Ұлы Отан соғысы жылдары; 1945–1959 жылдар – соғыстан кейінгі жылдар.  
1991 жылы Қазақстан мемлекеттік статистика комитеті 1939–1989 жылдар аралығындағы Бүкілодақтық халық санақтарының негізгі көрсеткіштері туралы жинақ шығарды. Бұл жинақта 1939 жылғы санақ бойынша Қазақстан халқының жалпы саны, қала мен ауыл тұрғындарының саны, жыныстық құрамы, республика халқының ұлттық құрамы, оның пайыздық көрсеткіштері қамтылды. Алайда соғыстан кейінгі жылдардағы деректер үстіртін мағлұматтар береді. Себебі жергілікті жерлерде табиғи қозғалыс деректерін есепке алу ісіне салғырттықпен қараған. Ауылдарда бірнеше айлар бойы туғандар мен өлгендер тіркелмей қалатын, ал азаматтық хал актілерін тіркейтін мекемелер ұзақ уақытқа дейін жабық болатын. Мысалы, 1955 жылғы мәлімет бойынша Ақмола облысында қазан-қараша айларында туған 1 391 адамның 55-і ғана  


END OF PAGE: 9
START OF PAGE: 10
```markdown
тіркелген. Ал аудандардың паспорт пен АХАЖ бөлімдері қызметкері болмағндықтан, 4-5 айлап жабық тұратын. Жергілікті тұрғындар жайлы мәліметтер өз кезінде тіркелмеді. Бұндай оқиғалар республика бойынша кездесетін. 1940-1970 жылдар аралығындағы статистикалық басылымдарда туғандар мен өлгендердің 1 000 адамға шаққандағы табиғи өлім, неке мен ажырасу сандарынан өзге мағлұмат жоқ. Тек кейінгі санақтарда ғана толық есеп жүре бастады. 1989 жылғы және кейінгі санақтарда туу айлары, ұлттары, анасының жасы, өлген әйел-ерлердің жас мөлшері, бала өлімі, өлім-жітім себептері айтылады.

❓ Сұрақтар  
1. Мәтінде Қазақстандағы демографиялық өзгерістер қандай кезеңдерге бөлінгенін анықтаңдар. Неліктен осы кезеңдерге топтастырылды?  
2. Мәтінде сипатталған кезеңдегі азаматтық хал актілерін тіркеу мекемелері қызметінің салғырттығы демографиялық деректерге қалай әсер етті?

**Соғыстан кейінгі жылдардағы ауылшаруашылығының дамуы.**  
Соғыстан кейінгі бірінші жыл ауылшаруашылығы үшін аса қиын болды. Оған бірқатар жағдайлар әсер етіп, ауылшаруашылығында төменде аталған кемшіліктер орын алды.

**А кестесі**

| Жұмысшы күшінің жетіспеушілігі                   | Ауылшаруашылық машиналарының істен шығуы, жаңадан алынған машиналардың аз болуы | Басқарудың әкімшілік, күштету тәсілдерінің қолданылуы |
| ------------------------------------------------ | ------------------------------------------------------------------------------- | ----------------------------------------------------- |
| Экономикалық заңдарды есепке алмаудың зардаптары | **Соғыстан кейінгі жылдардағы ауылшаруашылығындағы кемшіліктер**                | Жер өңдеу мәдениетінің төмен болуы                    |
| Малшаруашылығының нашар дамуы                    | 1960 жылға дейін Қазақстанда егіске мал күшін пайдалану                         | Саланың еңбек ресурстарымен нашар қамтамасыз етілуі   |


```

END OF PAGE: 10
START OF PAGE: 11
Ауылшаруашылығындағы ауыр жағдайға талдау жүргізген ел басшылығы шаруашылық пен партия органдарын колхоз, совхоздарға қатысты кемшіліктерді жоюға міндеттеді.

В кестесі

| Ауылшаруашылығындағы кемшіліктерді шешу үшін ел басшылығының атқарған іс-шаралары         | Ауылшаруашылығындағы кемшіліктерді шешу үшін ел басшылығының атқарған іс-шаралары                                               | Ауылшаруашылығындағы кемшіліктерді шешу үшін ел басшылығының атқарған іс-шаралары |
| ----------------------------------------------------------------------------------------- | ------------------------------------------------------------------------------------------------------------------------------- | --------------------------------------------------------------------------------- |
| 1949 жылға қарай Қазақстанның колхоздарына түрлі ұйымдардың 214 млн сом қарызы қайтарылды | Көп мал, техника, 540 мыңға жуық заңсыз тартып алынған жер қайтарылып берілді                                                   | Өкімшілік-шаруашылық басқару аппараты елеулі түрде қысқарды                       |
| Ауылшаруашылығының материалдық-техникалық жабдықталуына қаржы бөлінді                     | Колхоздар мен совхоздарға қызмет көрсетуге тиіс машина-трактор станцияларын (МТС) техникамен жабдықтауға үлкен көмек көрсетілді | Ауылшаруашылығы мамандарын даярлау және қайта даярлаудың жүйесі жолға қойылды     |


**Ойталқы**  
А мен В кестелерін салыстыра отырып, ауылшаруашылығында қандай кемшіліктер шешімін тапты және шешімін таппағанын талқылаңдар.

Төртінші бесжылдықтың соңына қарай республика МТС-тары күшейіп, колхоздардың 95%-ына қызмет көрсетті. МТС техникасы неғұрлым тиімді пайдаланыла бастады. Өнім өндіруді арттыру үшін ұсақ колхоздар ірі колхоздарға біріктірілді. Егін, мал өнімдері бойынша белгіленген жоспарды асыра орындау үшін қосымша төлемдер енгізілді. Қабылданған іс-шаралар ауылшаруашылығының жағдайын біршама жақсартты. Соған қарамастан, үкімет қабылдаған іс-шаралар ойдағыдай нәтиже бермеді. Алайда бесінші бесжылдық (1951-1955 жылдар) кезеңіндегі рес-

END OF PAGE: 11
START OF PAGE: 12
<p>публика ауылшаруашылығының даму барысы, колхоздар мен совхоздарды соңғы үлгідегі жаңа техникамен жабдықтау МТС рөлінің төмендеуіне алып келді. Шаруашылықтар енді өнімділігі жоғары техниканы сатып алатын және қолданатын болды. Ел Үкіметінің қаулысы бойынша МТС-тар қайта ұйымдастырылып, жөндеу-техникалық станцияларға айналды, ал ауылшаруашылық техникасы колхоздарға сатылды. Кейіннен жөндеу-техникалық станциялар да жойылып, олардың міндеттері республикада жаңа құрылған «Казсельхозтехника» өндірістік-техникалық жабдықтау бірлестігіне жүктелді.</p>
<p><b>Малшаруашылығының жағдайы.</b> Қазақстан ежелгі кезден-ақ малшаруашылығын дамытуға қолайлы өлке еді. Бірақ үкіметтің ауылшаруашылығында дұрыс ойластырылмаған шаралары оған кері әсерін тигізді. Күштеп таңылған кеңестік өзгерістер малшаруашылығын тоқырауға ұшыратты. Оған мына төмендегі себептер де кері әсер етті.</p>

| Өмір шындығына жанасымсыз, ғылыми негізделмеген экономикалық заңдардың қолданылуы |
| --------------------------------------------------------------------------------- |
| Малшаруашылығының артта қалуының басты себептері                                  |
| Саланың нашар материалдық-техникалық базасы                                       |
| Жерді жырту нәтижесінде жайылымдықтардың азаюы                                    |
| Саланың мардымсыз қаржыландырылуы                                                 |
| Мал азығы жетіспеді                                                               |
| Бақташылардың әлеуметтік-тұрмыстық жағдайына жете көңіл бөлінбеді                 |


<p style="text-align:right;">11</p>

END OF PAGE: 12
START OF PAGE: 13
Мал шаруашылығының жағдайы ауыр күйінде қала берді. Күштеп жүргізілген ұжымдастырудың жағымсыз салдарлары әлі де болса қолайсыз әсер етті. 1951-1952 жылдары республикада мал басының шығыны көп болды. Мал шаруашылығындағы жұмыстың ауыртпалығы мен қиындықтарын шопандар көрді. Олар өте ауыр жағдайларда жұмыс істеді, көптеген өркениет жетістіктерінен қол үзді, соған қарамастан еңбекте үлкен табыстарға қол жеткізді. Бұл жылдары Жамбыл облысы Мойынқұм ауданы Айдарлы ауылының шопаны Жазылбек Қуанышбаевтың есімі танымал болды. Бригадада жүйелі селекциялық жұмыстар жүргізу арқылы ол жүннің және қаракөл елтірісінің сапасын елеулі түрде көтере алды. Оның қаракөлi халықаралық көрмелер мен жәрмеңкелерде көрсетілді. Дели, Бухарест, Познань және Нью-Йорк аукциондарына қойылды. Ерен еңбегі мен аса көрнекті табыстары үшін ол 1958 жылы екінші рет елдің жоғары марапаты «Орақ және балға» алтын медалімен марапатталды. Қазақстандықтар қажырлы еңбектерімен ауыл шаруашылығын дамытуға елеулі үлес қосты. Ы. Жақаев, Ш. Берсиев, Н. Алдабергенов, Н. Головацкий, Я. Геринг т.б. ауыл еңбекшілері Социалистік Еңбек Ері деген атаққа ие болды.

**Ауыл шаруашылығын басқарудың өміршіл-әкімшіл жүйесі.**  
Республиканың ауыл шаруашылығы бүкіл КСРО-ның ауыл шаруашылығы сияқты халық сұранысын қанағаттандыра алмады. Бұған колхоздарды, жалпы ауыл шаруашылығын басқарудың өміршіл-әкімшіл жүйесі себеп болды. Жоғарыдан жоспарлау, бюрократиялық аппараттың күш көрсетуі өндірушіні өндіріс құралдарынан да, еңбек нәтижелерінен де шеттетті. Колхозшылардың еңбегіне ақы өніммен төленді (азық-түлік, киім-кешек). Колхозшыларда төлқұжат болмады. Олардың есебі сельолық кеңестер жасаған тізімдер арқылы ғана жүргізілді. Бұл ауыл еңбеккерлерінің мекенжайын еркін өзгертуіне мүмкіндік бермеді. Олар заңды түрде колхозға байланды, басыбайлы шаруалар сипатында болды. Ауыл еңбекшілері барлық қиыншылықтарға, бұра тарту мен жаңсақ есептерге қарамастан елді қолдарынан келгенше азық-түлікпен қамтамасыз ете берді. Соғыстан кейінгі реформалар қалыптасқан шаруашылық жүргізу құрылымының негіздеріне әсер етпеді, өміршіл-әкімшіл жүйе әлі де үстемдік етуін жалғастыра түсті.

END OF PAGE: 13
START OF PAGE: 14


# Тұлғалар туралы қосымша мәліметтер

**Жақаев Ыбырай** (1891–1981) – әйгілі күріш өсіруші. Ы. Жақаевтың звеносы күріш егісінің әр гектарынан 80–90 ц өнім алды.

**Берсиев Шығанақ** (1881–1944) – әйгілі тары өсіруші. Шөлейтті аймақтың қолайсыз ауа райына қарамастан, 1940 жылы тарының әр гектарынан 155,8 ц, 1941 жылы 165 ц, 1943 жылы 201 ц өнім жинады.

**Алдабергенов Нурмолда** (1906–1967) – ауылшаруашылығын ұйымдастырушы, қоғам қайраткері. Ол басқарған ұжымшар еңбеккерлері қант қызылшасының әр гектарынан **365 ц**, астықтың әр гектарынан 13,7 ц өнім жинады. Мал тұқымын асылдандыру ісіне ғылыми жаңалықтар мен озық тәжірибені енгізді.

**Головацкий Николай Никитич** (1912–1995) – Қазақстанда ауылшаруашылығы өндірісін жаңашыл ұйымдастырушы. Ол басшылық еткен ұжымшар жыл сайын мемлекетке 100 мың ц-ден астам жүгері тұқымын өткізіп отырды, орта есеппен әр гектардан 55 ц астық жинады.

**Геринг Яков Германович** (1932–1984) – ауылшаруашылығы маманы. Оның басшылығымен ұжымшар алдыңғы қатарлы, экономикасы мықты шаруашылыққа айналды. Суармалы егіншілік пен мал өндіруден жоғары жетістіктерге жетті.

----

### 1-тапсырма.  
Төменде берілген сұрақтарды сыныптастарыңмен бірге талқылаңдар.  
1. Ауылшаруашылығында қандай мәселелер болды?  
2. Үкімет мәселелерді қалай шешті?  
3. Мәселелер неге шешілмеді?

### 2-тапсырма.  
Деректерді пайдаланып, малшаруашылығындағы кемшіліктерді шешуге өз пікірлеріңді білдіріңдер.

----

### А дерегі  
...1946 жылы Қазақстанда бір колхоздың беретін кірісі 143 мың рубльді, ал 1950 жылы 170 мыңға жуық рубльді құрады (сол кездегі бағамен). Сондықтан ауыл тұрғындарының орташа жалақысы 1950 жылы өрең-өрең 40 рубльге жуықтады. Ал жалақыны өнімдей төлеуге келетін болсақ, колхоздардың 60 пайызы

13

END OF PAGE: 14
START OF PAGE: 15
```markdown
рана бір еңбек күніне 1 кг-дай бидай алды, ал қалғандарына одан да төмен төледі. Колхозшы отбасының барлық мүшелері табысын қосқанда колхоз табысынан алар үлесі азын-аулақ еді. Ол ақшалай табыстың 20%-ын және астық кірісінің 38%-ын ғана құрады.

*Қазақстан тарихы (көне заманнан бүгінге дейін).* Бес томдық, 4-том. – Алматы: «Атамұра», 2010, 530-бет.

### В дерегі

Төртінші бесжылдықтың соңына қарай республика МТС-тары колхоздардың 95%-ына қызмет көрсетті, ал бұл көрсеткіш 1946 жылы 76% ғана болған еді.

*Аяған Б. Ф., Шәймерденова М. Ж.* Қазақстан тарихы (XX ғасырдың басынан бүгінгі күнге дейін) 9-сыныпқа арналған оқулық. – Алматы: «Атамұра», 2013, 204-бет.

### С дерегі

Қазақстандағы колхоздардың саны 6 737-ден (1945 жыл) 2 047-ге (1952 жыл) дейін қысқарды.

*Бұл да сонда,* 204-бет.

### 3-тапсырма. 1928 жылдан кейінгі мал басы санының өсуіне қандай жағдай әсер етті?

### D дерегі

1951 жылы елімізде ірі қараның саны – 4,5 млн, жылқы – 1,5 млн, түйе 127 мың болды. Тек қой басының саны ғана 1951 жылы өсімталдығының арқасында 1928 жылғы деңгейге, 18 млн 36 мыңға жетті.

| Ірі қара  | Жылқы     | Түйе    | Қой        |
| --------- | --------- | ------- | ---------- |
| 4 500 000 | 1 500 000 | 127 000 | 18 036 000 |


*Қазақстан тарихы (көне заманнан бүгінге дейін).* Бес томдық, 4-том. – Алматы: «Атамұра», 2010, 528-бет.

### 4-тапсырма. Соғыстан кейінгі кезеңде ауылшаруашылығы қалай дамыды? Өз жауаптарың бойынша деректер мен дәлелдер келтіріңдер.

**Республиканың индустриялық даму ерекшеліктері.** 1946 жылы наурызда КСРО Жоғарғы Кеңесінің бірінші сессиясында
```

END OF PAGE: 15
START OF PAGE: 16
«КСРО халықшаруашылығын қайта қалпына келтірудің және дамытудың 1946–1950 жылдарға арналған төртінші бесжылдық жоспары туралы» Заң қабылданды. Жоспардың мақсаты – халықшаруашылығын қалпына келтіру және одан әрі дамыту. Онда елеулі қаржыны республиканың ауыр өнеркәсібін дамытуға, жаңа теміржол желілерін салуға, ауылшаруашылық дақылдарының өнімділігін арттыруға жұмсау қарастырылды. Әсіресе ауыр өнеркәсіпті дамытуға басымдық берілді. Соғыстан кейінгі құрылыс­тың болашағы, жақсы өмірге деген үміт республика еңбекшілерін мемлекет жоспарын орындауға рухтандырды.

КСРО Жоғарғы Кеңесінің сессиясы қабылдаған демобилизация туралы Заңнан (1945 ж.) кейін миллиондаған жауынгер бейбіт тіршілікке қайта оралды. Демобилизациямен қатар, кеңес басшылығы кеңестік азаматтарды жұмысқа орналастыру, әскери өндірісті шаруашылық мақсаттағы өнім шығаруға бейімдеу секілді күрделі жұмыстар жүргізді. 1946 жылға қарай зауыттар мен фабрикалар қайта жандана бастады, өнеркәсіп орындары іске қосылды. Ауылдар көркейіп, соғыс өткен аумақтағы күйреген қалалар қираңдықтан тазартылды.

Төртінші бесжылдық кезінде жүргізілген іс-шаралар:
1. Басқару органдарын қайта құру басталды.
2. Халық комиссариаттарының мақсаттары мен міндеттеріне өзгерістер енгізілді.
3. Мемлекеттік Қорғаныс комитеті таратылды.
4. Мекемелерде 8 сағаттық жұмыс күні қайта қалпына келтірілді.
5. Уақытынан артық жұмыс істеу жойылды.
6. Экономиканы бейбіт жолға көшіру жоспары белгіленіп, ол жүзеге асырыла бастады. Мысалы, Алматыда Киров атындағы ауыр машина жасау зауыты бейбіт өнім шығаруға кірісті. Кезінде елдің еуропалық бөлігінен көшіп келген көптеген жұмысшылар Қазақстан жерінде қалуға ынта білдірді.

Зауыттар мен кәсіпорындар, өндіріс салалары арасында социалистік жарыс ұйымдастырылды. Қарағанды көмір бассей­нінің кеншілері еңбекте қомақты табыстарға қол жеткізді. Бұл жылдары еңбектің озық тәсілдерін насихаттау, тәжірибе алмасу, ерекше көзге түскендерді марапаттау кең құлаш жайды.

15

END OF PAGE: 16
START OF PAGE: 17
Жоспарды орындаудың, үлкен жетістіктерге жетудің жолдары қоғамдық жиындарда жиі-жиі талқыланды. Адамдар болашаққа, Компартиияға сеніммен қарады. 1946–1950 жылдары еңбекшілердің күш-жігері, қажырлы қайрат көрсетудің арқасында республикада болат прокаты, қара және түсті металлургия, тау-кен, көмір өнеркәсібіне арналған жасанды талшық өндіру жолға қойылды. Осы жылдары қара металлургия өндірісі кеңінен дамыды. Теміртау металлургиялық зауытында қосымша үш цех және екі мәрте пеші, Ақтөбеде ферроқорытпа зауытының үшінші кезегі іске қосылды. 1947 жылы Өскемен қорғасын-мырыш комбинаты алғаш рет мыс-рыш шығарды. Балқаш мыс қорыту зауытының қуатын арттыру жұмыстары жалғастырылды. Республикада көмір өндіру қарқынды дамыды. 1954 жылдан Екібастұз бассейнінің қалың қабаттарынан көмір өндіріле бастады. Республиканың батысында жаңа мұнай кәсіпшіліктері іске қосылды. Мәселен, Мұнайлы, Ембі бассейндерін және басқа да кәсіпшіліктерді өндірісске қосу арқылы 1950 жылы мұнай өндіруді соғысқа дейінгі деңгеймен салыстырғанда 52%-ға арттыруға мүмкіндік туды.

Осы кезеңде жеңіл және тамақ өнеркәсібі дамыды. Тамақ өнеркәсібінде 60-жылдардың соңына қарай 40-тан астам жаңа кәсіпорын салынып, іске қосылды. Дегенмен де тамақ өнеркәсібінің үлесі жалпы өнеркәсіп өндірісінің 17%-ын ғана қамтыды. Бұл сала одан әрі жетілдіре түсуді қажет етті. 1950 жылдары қайта жабдықталған Семейдегі май зауыты, Петропавлдағы «Комсомол» тігін фабрикасы өнім бере бастады, Жамбыл (қазіргі Тараз), Қызылорда, Павлодардағы тері зауыттарының құрылысы аяқталды. Бұл жылдары Қазақстанның қуатты ауыр өнеркәсіп базасы құрылды. Жұмысшылардың ішінде ерекше көзге түскендері жоғарғы еңбек марапаттарына ие болды. Атақты кеншілер Т. Күзембаев, Ж. Әбдірахманов, П. Ақұлов Социалистік Еңбек Ері деген жоғары атақ алды.

**Жұмысшы күшінің дамуы.** Қазақстандағы экономикалық дамудың қарқыны жұмысшы табының жаңа мамандарын даярлауды талап етті. Еңбек резервтерінің жүйесі бесжылдық ішінде ел экономикасына аса қажетті мамандықты меңгерген 50 мың жұмысшы даярлады. Алайда мамандар даярлаудың бұл жүйесі өсіп келе жатқан қажеттіліктерді қанағаттандыра алмады. Жұмысшылар қатары республикадан тыс жерлерден келгендер есебінен толығып

END OF PAGE: 17
START OF PAGE: 18
отырды. Бұл құбылыс, әсіресе Қарағанды көмір бассейні, Шымкент, Жамбыл, Ақмола және Алматы кәсіпорындарында байқалды. Республиканың экономикалық өміріндегі өзгерістер маманданған жұмысшылар қатарының артуына алып келді. Кәсіби жұмысшылар үлкен қалалардағы ірі кәсіпорындарда еңбек етті.

**Көлік және байланыс жүйесінің дамуы.** Экономиканың қарқынды өсуі көлік және байланыс жүйесін қатар дамытуды талап етті. Қазақстандағы ауыр өнеркәсіптің дамуы өз кезегінде көлік жүйесінің кеңейе түсуіне ықпал етті. 1950 жылы ұзындығы 483 км Мойынты–Шу теміржол тармағы салынды. Солтүстіктен оңтүстікке қарай Трансқазақстан магистраліін салу жұмыстары жүргізілді. Жамбыл–Шолақтау теміржол желісімен пойыздар жүре бастады.

1949 жылдың көктеміне қарай Алматыда елдің 56 қаласымен байланыстырған автоматтық телефон станциясы жұмыс істей бастады. Радио хабарын тарататын станциялар саны 1940 жылмен салыстырғанда екі еседей артты. Құрылыс жұмыстарының ауқымды көлемі, түсті және қара металлургияның, машина жасау мен отын өнеркәсібінің жоғары қарқынмен дамуы Қазақстандағы энергетикалық база дамуының объективті негізі болды. Қарағанды металлургия комбинаты тек республиканың ғана емес, сондай-ақ Сібір, Орал, Орталық Азияны да металмен қамтамасыз ету базасына айналды.

----

### Сұрақтар

1. Соғыстан кейінгі кезеңде Қазақстанда теміржолдар салынуының себебі неде?  
2. Неліктен соғыстан кейінгі жылдары өндіруші кәсіпорындар көп салынды?  
3. Соғыстан кейінгі кезеңдегі әміршіл-әкімшіл жүйе саясатының зардаптары қоғамда қалай көрініс тапты?

----

### 5-тапсырма.  
Берілген кестеге қарап, бесжылдық жоспардың қалай жүзеге асырылғаны жөнінде бір-біріне сұрақтар қойыңдар.

| КСРО халықшаруашылығын қайта қалпына келтірудің және дамытудың 1946–1950 жылдарға арналған төртінші бесжылдық жоспары<br/>Ауыр өнеркәсіпті дамыту | КСРО халықшаруашылығын қайта қалпына келтірудің және дамытудың 1946–1950 жылдарға арналған төртінші бесжылдық жоспары<br/>Жаңа теміржол желілерін салу | КСРО халықшаруашылығын қайта қалпына келтірудің және дамытудың 1946–1950 жылдарға арналған төртінші бесжылдық жоспары<br/>Ауылшаруашылығы өнімділігін арттыру |
| ------------------------------------------------------------------------------------------------------------------------------------------------- | ------------------------------------------------------------------------------------------------------------------------------------------------------ | ------------------------------------------------------------------------------------------------------------------------------------------------------------- |




END OF PAGE: 18
START OF PAGE: 19
18

# 6-тапсырма. Талдау. Жазбаша жұмыс. Ақпарат іздеу. Топтық жұмыс.  
Өнеркәсіпте болған өзгерістерді сала-сала бойынша анықтаңдар.

| Қара металлургия | Түсті металлургия | Тау-кен және көмір өнеркәсібі | Отын энергетикасы | Жеңіл өнеркәсіп | Тамақ өнеркәсібі | Көлік және байланыс жүйесі | Энергетика |
| ---------------- | ----------------- | ----------------------------- | ----------------- | --------------- | ---------------- | -------------------------- | ---------- |
|                  |                   |                               |                   |                 |                  |                            |            |


# 7-тапсырма. Жұптық жұмыс. Сыныптасыңмен талқыла.  
«Еңбек ресурстарын дамыту саласының жағымды және жағымсыз жағы».

# 8-тапсырма. Кестені толтырыңдар.

| Ұлы Отан соғысынан кейінгі Қазақстан экономикасы дамуының жағымды жағы                           | Ұлы Отан соғысынан кейінгі Қазақстан экономикасы дамуының жағымсыз жағы |
| ------------------------------------------------------------------------------------------------ | ----------------------------------------------------------------------- |
| 1.<br/>2.<br/>3.                                                                                 | 1.<br/>2.<br/>3.                                                        |
| Экономиканы дамытудың басым бағыттарын атаңдар. Неге оған ерекше көңіл бөлінгенін түсіндіріңдер. |                                                                         |


----

## §2. Қазақстандағы әскери-өнеркәсіп кешенінің қалыптасуы

**Зерттеу сұрағы:** Неліктен Қазақстан ядролық сынақтар алаңына айналды?

**Бұл сабақта:**  
Қоғамдық-саяси өмірдің ерекшеліктерін түсіндіреміз және өзіндік талдау жасаймыз.  
XX ғасырдың екінші жартысындағы әскери-өнеркәсіп кешендерінің Қазақстанға тигізген зардаптарын талдаймыз.

END OF PAGE: 19
START OF PAGE: 20


# Тірек сөздер:

| Қазақша                                                                                      | Ағылшынша                                                                                       |
| -------------------------------------------------------------------------------------------- | ----------------------------------------------------------------------------------------------- |
| Демобилизация<br/>Оккупация<br/>Лагерь<br/>Әскери-өндірістік кешен<br/>Полигон<br/>Ведомство | Demobilization<br/>Occupation<br/>Camp<br/>Military-industrial complex<br/>Test site<br/>Agency |


**Демобилизация** – соғыс күшін, сонымен бірге халықшаруашылығының барлық саласын бейбіт қалпына көшіру.  
**Оккупация** – басқа елдің жерін әскери күшпен жаулап алу.  
**Лагерь** – соғыста қолға түскен тұтқындарды, қылмысты деп табылған, айдалған адамдарды қамайтын жазалау орны.  
**Әскери-өндірістік кешен** – әскери қару-жарақ, құрал-жабдық және басқа әскери өнімдер өндіретін кәсіпорындар кешені.  
**Полигон** – әскери жаттығулар, сынаулар жүргізілетін орын, жер.  
**Ведомство** – нақты бір мемлекетте қоғамдық өмірдің бір саласын немесе аясын басқаратын және мемлекеттік басқару органдары жүйесіне кіретін орталық мекеме.  
**Авторитаризм** (лат. «билік») – қоғамның барлық жақтарын өзіне бағындырған, демократиялық қағидаларды жоятын, жеке адамның шексіз билігі орнаған саяси билік жүйесі.  
**Тоталитарлық жүйе** – қоғам өмірінің барлық саласы мемлекеттің бақылауында болып, адам бостандықтары мен конституциялық құқықтары жойылған билік жүйесі.  
**Ядролық қару** – жаппай қырып-жою қаруы. Ядролық қарудың өзінен, оны жеткізетін құралдардан (зымыран, торпедо, ұшақ), сондай-ақ қарудың нысанаға дәл тиюін қамтамасыз ететін әртүрлі басқару құралдарынан тұрады.

----

**Интеграция**  
*География* пәні бойынша өнеркәсіптік кешен, экология; *химия* пәні бойынша радиация; *дүниежүзі тарихы* бойынша КСРО-ның соғыстан кейінгі тарихы тақырыптарымен байланыстыру.

**Есіңе түсір!**  
Қазақстанда Семей ядролық полигонының салынуы, ХХ ғасырдың 20–30-жылдарындағы әміршіл-әкімшіл жүйе саясаты.

19

END OF PAGE: 20
START OF PAGE: 21
20

# Экономиканы әскерилендіру (милитарландыру)

Соғыстан кейінгі кезеңде экономиканы одан әрі әскерилендіру жалғасты. Ауыр өндірістің көптеген кәсіпорындары халықшаруашылығына зиян келтіріп, орасан зор көлемде әскери өнімдер шығарды. Бүкілодақтық ведомстволар ірі зауыттар мен фабрикаларды орналастыра отырып, республика мүдделерімен санаспады. Жергілікті жастардан мамандар даярлау ісіне аз көңіл аударды, әлеуметтік-тұрмыстық мұқтаждықтарға мардымсыз қаржы бөлді.

Қазақстан аумағында аса қуатты әскери-өнеркәсіп кешені қалыптасты. 50-ге жуық қорғаныстық маңызы бар кәсіпорын құрылды. Осы өндіріс орындарында КСРО армиясы жаяу әскер соғыс машиналарының (БМП) 18%-ы, барлық артиллериялық жүйелердің 11%-ы өндірілді. Республика зауыттарында әскери теңіз күшіне қажетті қару-жарақтар мен жабдықтар (торпедо т.б.), қанатты зымырандарға арналған аппаратура, сүңгуір қайықтарды басқару жүйелері, химиялық және биологиялық қарулар шығарылды. SS-21 тактикалық зымырандарға арналған ұшыру қондырғылары да Қазақстанда жасалынды.

Қазақстандағы әскери өнім шығарған кәсіпорындардың бірі Алматы ауыр машина жасау зауыты болды. Ол Алматыға көшіріліп әкелінген Луганск паровоз жасау зауытының үш цехы негізінде құрылды. Бомба, мина т.б. қару-жарақ шығарды, әскери тапсырыстарды орындай отырды. Сонымен қатар зауыт Кеңес Одағындағы торпедо шығаратын ірі кәсіпорын саналды.

Курчатов қаласында ядролық зымырандардың қозғалтқыштары дайындалды. Петропавлдағы ауыр машина жасау зауытында орта қашықтықтағы баллистикалық зымырандар жасалынды. Орал қаласының кәсіпорындары әскери кемелерді қару-жарақпен қамтамасыз етіп отырды, ірі калибрлі пулеметтер шығарды. Өскеменнің Үлбі металлургиялық комбинаты табиғатта аса сирек кездесетін әскери-өндірістік маңызы зор бериллий, тантал химиялық элементтерін өндірді.

# Қазақстандағы ядролық полигон

Семей полигоны бұрынғы Семей облысының Абырлы ауданы және Павлодар облысының Май мен Аққу ауданы, Қарағанды облысының Егіндібұлақ пен Қарқаралы аудандарының біраз жерін қамтыды. Мұнда 1949–1989 жылдар аралығында қуаты әртүрлі 456 жарылыс жасалынды.

END OF PAGE: 21
START OF PAGE: 22


Алғашқы сынақ 1949 жылы 29 тамызда таңғы сағат 6³⁰-да Абай және Абыралы аудандарында халыққа ескертілместен жүргізілді (жарылыстың қуаты 30 килотонна). Семей полигонында 1951 жылдың 18 қазанында уран бомбасы, 1953 жылдың 12 тамызында жер үстінде алғаш рет қуаттылығы 500 килотонна болатын сутегі бомбасы сыналды.

### 1-тапсырма. Өскери-өнеркәсіп кешендерінің пайда болу себептері мен Қазақстан үшін тигізген зардаптарын анықтаңдар.

#### А дерегі. «СЕМЕЙ–21»

1947 жылы 21 тамызда КСРО үкіметі арнайы қаулысымен тағы бір құпия қала құру туралы шешім қабылдап, оған «Семей–21» деген жасырын ат берді. Қала әскери-өнеркәсіптік кешеннің мүлдем жаңа құрылымына – ядролық сынақ полигонына толық қызмет етуге тиіс болды. Алға қойылған міндеттің бұрын-соңды көз көрмеген құрамы ескерiле отырып, ядролық сынақ полигонына оған жақын жайылымдар, шабындықтар, таулы қыраттар есебінен 18 мың шаршы километрдей жер бөліп берілді. Семей ядролық полигонындағы сынақтардың жалпы саны 456 ядролық және термоядролық жарылысты құрады. Олардың 116-сы ашық болды, яғни жер бетінде немесе әуе кеңістігінде жасалды. Қазақ ғалымдарының есебі бойынша, Семей полигонында әуеде және жер бетінде сынақтан өткізілген ядролық зарядтардың жалпы қуаты 1945 жылы Хиросимаға тасталған атом бомбасының қуатынан 2,5 мың есе көп болды. Осынау сынақтардың Қазақстанның тіршілік өрісі мен халық денсаулығына тигізген сүмдік нұқсанды сипаттау үшін тіл жетпейді. Жер бетіндегі және әуедегі ядролық жарылыстардың зардаптары сүмдік еді.

*Назарбаев Н. Ә. Бейбітшілік кіндігі. – Астана: «Елорда», 2001. 44, 54–55-беттер.*

#### В дерегі. Сынақ алаңының зардаптары (Дегеленнің дегендері)

Республикамыздағы демографиялық апатты аймақтардың бірі – Семейдегі ядролық сынақ алаңы. Уақыт өткен сайын халық санасынан талай нәрсе өшіп жатыр. Соның бірі – сынақ алаңы қамтып

21

END OF PAGE: 22
START OF PAGE: 23
жатқан 18 мың шаршы шақырым аймақтағы көне жер-су аттары, ескінің көзі күмбездер мен бейіттер. Сынақ алаңының алып жатқан жер көлемін осыдан-ақ біле беруіңізге болады. Арқаның бұл нағыз құйқалы, шұрайлы жерлері... Бұл – бұрынғы КСРО-дағы екінші ядролық сынақ алаңы. Алғашқысы да Қазақстанның батысында, Нарын құмында болған. Егер қателеспесем, сол жер атымен Азғыр деп аталады. Оның да жер көлемі аз емес (12 шаршы шақырым).

Енді, ядролық сынақ алаңының демографияға әсеріне келейік. Ол, біріншіден, психологиялық тұрғыда әсер етеді. Оны ғылым тілінде радиофобия деп атаймыз. (Фобия «қорқыныш», «үрей», «қорқу» дегенді білдіреді). Радиофобия үркүшілік ретінде демографиялық мінез-құлыққа кері ықпалын тигізеді. Мәселен, радиофобия билеп алған әйелдер дендері сау бола тұра, үшінші, төртінші, бесінші баланы дүниеге әкелуге қорқады да, бала көтермейді. Олар ақыл-есі кем, денсаулығы жоқ, мүгедек сәбиді дүниеге әкелем бе деген орынды үрейді жеңе алмайды. Ядролық сынақ алаңының демографияға екінші бір әсері – адамдардың миграциялық мінез-құлқына қатты әсер етеді.

*Тәтімов М. Қазақ әлемі. – Алматы: Атамұра-Қазақстан, 1993, 111–177-беттер.*

**С дерегі.**

![Ядролық қару сынағы](attachment:image.jpg)

Ядролық қару сынағы

22

END OF PAGE: 23
START OF PAGE: 24
2-тапсырма. А, В деректерін оқып шығып және С дерегіне қарап, кестедегі сұрақтарға жауап беріңдер.

| 1. Берілген деректердің негізгі құндылығы қандай? |  |
|----------------------------------------------------|--|
| 2. Деректерде қандай мәселе көтерілген?             |  |
| 3. Қандай қорытынды шығара аламыз?                  |  |

3-тапсырма. «Соғыстан кейінгі КСРО экономикасын әскерилендірудің жағымсыз жағы» тақырыбында шағын эссе (30 сөзден тұратын) жазыңдар.

1. Экономиканы әскерилендірудің себептері.  
2. Әскерилендіру ісінің сипаты мен барысы.  
3. Әскерилендіру ісінің салдары.

----

# §3. Сталиндік идеологияның Қазақстандағы қоғамдық-саяси өмірге әсері

**Зерттеу сұрағы:** Неліктен тарихшы Ермұқан Бекмаханов 25 жылға бас бостандығынан айырылды?

**Бұл сабақта:**  
Ермұқан Бекмахановтың Қазақстан тарихы ғылымына қосқан үлесін бағалаймыз.  
Қоғамдық-саяси өмірдің ерекшеліктерін түсіндіреміз және өзіндік талдау жасаймыз.

**Тірек сөздер:**

| Қазақша                                        | Ағылшынша                                                                                                                                 |
| ---------------------------------------------- | ----------------------------------------------------------------------------------------------------------------------------------------- |
| Космополитизм<br/>Идеология<br/>ГУЛАГ<br/>НКВД | Cosmopolitanism<br/>Ideology<br/>Chief administration of corrective labor camps<br/>National Commissariat of Internal Affairs of the USSR |


**Жекебасқа табыну** – КСРО-дағы И. В. Сталинге табыну ретінде қалыптасқан тоталитарлық тәртіптің жеке билігі, демократияның жойылуы, диктаторлық тәртіптің орнауы.

23

END OF PAGE: 24
START OF PAGE: 25
```markdown
**Космополитизм** – Отан қорғауды, ұлттық мәдениет пен дәстүрді мойындамайтын, патриотизмнен бас тартуды уағыздайтын көзқарас.

**Идеология** – адамдардың әлеуметтік топтарының іс-әрекетіне бағдар беріп, олардың мақсат-мүдделерін білдіретін идеялар мен көзқарастар жүйесі.

**ГУЛАГ** – лагерьлердің Бас басқармасы. Еңбекпен түзеу лагерлері мен жер аударылғандар қоныстарының және қамау орындарының Бас басқармасы. КСРО-да 1934–1956 жылдары айыпталушылардың жазасын өтеу орындарына басшылық еткен Ішкі істер халық комиссариатының бөлімі.

**НКВД** – КСРО Ішкі істер халық комиссариаты. Кеңес Одағыңдағы 1937–1946 жылдары қылмыстық істер және қоғамдық тыныштықты бұзушылармен айналысатын, Мемлекеттік қауіпсіздікті қамтамасыз ететін КСРО мемлекеттік атқару орталық органы.

| Интеграция |  |
|------------|--|
| **Дүниежүзі тарихы** пәні бойынша КСРО-ның соғыстан кейінгі жағдайы, **әдебиет** пәні бойынша 40–50-жылдардағы әдебиеттің дамуы тақырыптарымен байланыстыру. |  |
| **Есіне түсір!** | 1920–1930 жылдардағы саяси репрессиялар. |

**Соғыстан кейінгі жылдардағы тоталитарлық жүйенің күшеюі. Жекебасқа табынушылық.** 20-жылдардың ортасынан орнаған қатаң өміршіл-әкімшілік жүйе 40–50-жылдары да өз жалғасын тапты. Саяси жүйеге адам еркіндігін басып-жаныштау, оның құқықтарын жоққа шығару, еңбек адамдарын өндіріс құрал-жабдықтарынан жатсындыру сияқты құбылыстар тән болды. Респубикада И. В. Сталиннің жекебасына табынушылық жағдай қалыптасты. Қандай да бір қол жеткізілген табыстар оның кемеңгерлік басшылық жасай білуімен байланыстырылып, өрескел кемшіліктер мен сәтсіздіктер жөнінде айтылмады. Осының бәрі Қазақстанның қоғамдық-саяси дамуына қолайсыз ықпал етіп, ауыр зардаптарға әкелді. Қуғын-сүргін соғыстан кейінгі кезеңде де жалғастырылды. Ол көптеген бұрынғы әскери тұтқындарды – Кеңес армиясының солдаттары мен офицерлерін қамтыды. Өнеркәсіптегі жұмысшылардың төменгі мамандық деңгейіне байланысты болған кез келген апаттар мен ақаулар «халық жауларының» әрекеттері ретінде түсіндірілді.
```

END OF PAGE: 25
START OF PAGE: 26
Қазақстандағы тоталитарлық жүйе

```mermaid
flowchart TD
    A[Сталиннің жекебасына табынушылықтың үстемдігі] <--> B[Соғыстағы жеңіс социализм мен кеңестік жүйенің тиімділігі жөніндегі сенімді күшейтті]
    B --> C[Социализм жүйесінің нығаюы туралы теория қалыптасты]
    C --> D[Коммунистік қоғам құру мақсаттарын жариялау, тауар-ақша қатынастарын тікелей өнім айырбасымен алмастыру, социализмнің дамуымен тап күресінің күшеюі туралы түсінік қалыптасты]
    D --> E[Салдарлары]
    E --> F1[1. Материалдық сұраныстарды қанағаттандыру екінші кезекке ысырылды]
    E --> F2[2. Қуғын-сүргіннің жалғасуы. Қуғынға ұшыраған халықтар құқықтарының бұзылуы]
    E --> F3[3. Ауыр өнеркәсіптің пропорциялы емес жедел дамуы]
    E --> F4[4. Түзету лагерлері (ГУЛАГ, Степлаг, Қарлаг т.б.)]
```

### 1940–1950 жылдардағы ғылым мен білім, әдебиет саласындағы кеңестік қуғалаулардың себептері.

1940–1950 жылдары ұлт қайраткерлерін қуалау ісі жалғасты. М. Әуезов, Ғ. Мүсірепов, С. Мұқанов «қазіргі тақырыпқа пьеса жазбайтындар» ретінде сыналды. Ә. Тәжібаевтың «Біз – қазақпыз» атты шығармасы ескі хандар мен бай-шонжарлар өмірін мақтау, марапаттау деп сынға алынды. Белгілі композитор А. Жұбанов «феодалдық-байшылық дәстүрлерді асыра дәріптегені» үшін қатаң сынға ұшырады. Әсіресе 1947 жылы Қазақстан Компартиясы Орталық Комитетінің «Қазақ КСР Ғылым академиясының Тіл және әдебиет институтының жұмысындағы саяси өрескел қателіктер туралы» қаулысы жарияланған соң, ұлтшылдықты айыптау кеңінен қанат жайды. Қазан төңкерісінен бұрынғы жазылған ұлттық сипаттағы шығармаларды зерттеуші ғалымдар қуғындалды. Орталық Комитет 1948 жылы тамыз айында «Қазақ совет әдебиетінің жағдайы және оны одан әрі дамыту туралы» шешім қабылдады. Нәтижесінде Б. Кенжебаев,

25

END OF PAGE: 26
START OF PAGE: 27

Т. Нұртазин, Ә. Қоңыратбаев, Е. Ысмайылов, М. Әуезов, Қ. Жұма-  
лиев, Ә. Марғұлан секілді талантты зерттеушілер ұлтшылдар қата-  
рына жатқызылды. Әдебиетші ғалымдардың бір тобы «Кенесарыны  
дәріптеушілер» ретінде де айыпталды. Дулат Бабатайұлы, Мұрат  
Меңкеұлы, Ғұмар Қараш сияқты қайраткерлердің шығармаларын  
пайдалануға тыйым салынды.  
Ленинград пен Мәскеуде «Ленинград ісі», «Дәрігерлер ісі»  
дейтін науқандар қызу жүріп жатқан кезде Қазақстанда «Бекма-  
ханов ісі» қолдан жасалды.  
Ермұқан Бекмаханов дарынды тарихшы еді. Ол Алматыда  
жарық көрген «Қазақ КСР тарихы» атты күрделі еңбектің  
негізгі авторларының бірі болды. Бұл еңбекті жазуға үлкен ав-  
торлар ұжымы, оның ішінде соғыс жылдарында Алматыға  
көшііп келген белгілі кеңес тарихшылары А. М. Панкратова,  
Б. Д. Греков, И. М. Дружинин, А. П. Кучкин т.б. қатысқан бо-  
латын. Бұл кітаптың кейбір сыншылары оны орыс ұлтына  
қарсы жазылған және онда Ресейге қарсы ұлттық көтерілістер  
дәріптелген деген айыптар тақты. Мәселен, кітаптың 14-тарауында  
Кенесары Қасымұлының басшылығымен болған көтеріліс туралы  
жазылған. Е. Бекмаханов осы тұрғыда қатты сынаға алынды. Е. Бек-  
маханов 1946 жылы КСРО Ғылым академиясында докторлық  
диссертация қорғап, оның қолжазбасын 1947 жылы «XIX ғасыр-  
дың 20–40-жылдарындағы Қазақстан» деген атпен жеке моно-  
графия етіп жарыққа шығарған болатын. Асыра сілтеу, бүр-  
малау және күншілдік қайтадан бел алған тұста жарық көр-  
ген бұл кітапқа пікір айтушылардың көпшілігі оны «Кенесары  
Қасымұлы бастаған қозғалыстың тарихын ақтау тұрғысынан  
жазылған еңбек» деп бағалады. Кітап авторына «буржуа-  
зияшыл-ұлтшыл идеологияны дәріптеуші» деген саяси айып  
тағылды. Сталин мен оның төңірегі бұрынғы «Ресей – халықтар  
түрмесі» деген тұжырымнан бас тартып, «Ресейдің ұлттық шет  
аймақтарда өркениеттік рөл атқарғанын» уағыздай бастаған еді.  
Е. Бекмахановқа қарсы ұйымдастырылған саяси науқан бары-  
сында жасалған кейбір қағидалар мен тұжырымдар көпе-көрінеу  
жалақорлығымен әйгілі болды.  
40–50-жылдардың басында Қазақстанда бір ғана «Бекмаханов ісі»  
орын алған жоқ. Биология, медицина және экология саласындағы  
26  


END OF PAGE: 27
START OF PAGE: 28
<br>біраз ғалымдарға «космополит» деген айыптар тағылып, олар республика­ның ғылыми-зерттеу мекемелері мен жоғары оқу орындарынан қуылды. Көрнекті қоғамтанушы ғалымдар А. Жұбанов, Қ. Жұмалиев, Б. Сүлейменов, Е. Ысмайыловтарға саяси айыптар тағылды. Қазақ КСР Ғылым академиясының президенті, академик Қ. Сәтбаев пен заңғар жазушы М. Әуезовтер қудалып, Қазақстаннан Мәскеуге кетіп қалуға мәжбүр болды.  
### А дерегі. «БЕКМАХАНОВ ІСІ» ТУРАЛЫ  
...Ленинград пен Мәскеуде қолдан жасалған «Ленинград ісі», «Дәрігерлер ісі» жүріп жатқан кезде, Қазақстанда «Бекмаханов ісі» ұйымдастырылды. Қазақстан тарихы ғылымында Қазақстанның Ресейге қосылу проблемалары Кеңестік идеология тұрғысынан зерттелінді; ол «түгелдей зиян», «жартылай зиян», «прогрессивті құбылыс» деген сияқты үш қырынан қаралды.  
*Қазақстан тарихы (көне заманнан бүгінге дейін)*. Бес томдық. 4-том, Алматы, 2010, 536-537-беттер.  
### В дерегі. АТЫ АҢЫЗҒА АЙНАЛҒАН БЕКМАХАНОВ  
«Буржуазияшыл ұлтшылдықты насихаттады» деп айдар тағылған Е. Бекмахановтың көңіл күйі 1947-1950 жылдарда өте ауыр болды, күн өткен сайын оған тиген моральдық соққының салмағы арта берді. 1950 жылғы 26 желтоқсанда «Правда» газетінде Шойынбаев, Айдарова, Якунин жариялаған «Қазақстан тарихы мәселелерін маркстік-лениндік тұрғыдан баяндайық» деген мақалада кітап пен оның авторы тағы да қатты сынға алынды. «Правдадағы» мақала Е. Бекмахановты ресми түрде тікелей саяси айыптаудың басы болды. 1951 жылғы 10 сәуірде Қазақстан Коммунистік (большевиктер) партиясының Орталық Комитеті осы мақалаға байланысты қаулы алып, оны дұрыс деп бағалап, «Е. Бекмахановтың буржуазияшыл ұлтшылдық көзқарастарын айыптады». Е. Бекмаханов университеттегі жұмысынан қуылып, 1951 жылы партия қатарынан шығарылды. Ол біраз уақыт Алматы облысы Нарынқол ауданындағы мектепте тарих пәнінен  

| Ойталқы |  
|---------|  
| «Е. Бекмаханов буржуазияшыл ұлтшылдықты насихаттады». Сендер бұл пікірмен қаншалықты келісесіңдер? Берілген деректер мен өз білімдеріңді қолданыңдар. |


END OF PAGE: 28
START OF PAGE: 29
```markdown
сабақ берді, көп кешікпей Жамбыл облысы Шу ауданы Новотроицк селосындағы мектепке мұғалім болып орналасты. Осы жерде 1952 жылы 5 қыркүйекте Ермұқан тұтқындалды. Екі айға жуық тергеу жұмыстары жүргізіліп, 1952 жылдың 3 қарашасында №699 іс бойынша Е. Бекмахановты айыптау қорытындысы дайын болды. Жоғарыдағы айыптау негізінде 1952 жылғы 2 желтоқсан күні Қазақ КСР Жоғарғы Сотының Қылмысты істер жөніндегі коллегиясының үкімімен Е. Бекмаханов 25 жыл мерзімге бас бостандығынан айырылып, ГУЛАГ-тың алыстағы лагерінің біріне айдалды. Ерекеннің лагерьден тиісті органдарға жазған көптеген арыздарының нәтижесінде академик, қоғам қайраткері Анна Михайловна Панкратова сияқты қайырымды да қамқор адамдардың тікелей көмегінің арқасында, қаңқүйлы Л. Берия атылғаннан кейін, Е. Бекмахановтың ісі қайта қаралды. 1954 жылы 16 ақпанда оның ісі жабылып, өзі ақталып шықты.

_Кеңес Нұрпейіс._ Шығармалар жинағы/Құраст.: С. О. Смағұлова, Г. Ж. Өскембаева. – Алматы: «Елтаным» баспасы, 2015, 258–259-беттер.

### 1-тапсырма.  
Оқушылар 3 топқа бөлініп, оқулық мәтіні мен қосымша деректер бойынша Бекмаханов Ермұқан Бекмахановұлының қайраткерлігін ашып көрсетеді. Төмендегі тақырыптар бойынша талдау жасайды.  
1-топ. Е. Бекмахановтың өмірбаяны.  
2-топ. Е. Бекмахановтың ғылыми мұрасы.  
3-топ. Е. Бекмахановтың не үшін қудаланғанын зерттеу.

### 2-тапсырма.  
Е. Бекмаханов ісінің себептері мен салдарын ПТМС әдісі арқылы талдаңдар.  
◊ П – позиция (мен солай санаймын..., біз солай санаймыз ...)  
◊ Т – түсіндіру (себебі ...)  
◊ М – мысал (мен (біз) мысал арқылы дәлелдей аламын (аламыз) ...)  
◊ С – салдар (айтылған мәселе бойынша мынандай қорытынды жасаймын (жасаймыз) ...)

<div style="background-color:#c6c6e1; padding:10px; margin-top:10px;">
<strong>Тұлғалар туралы қосымша мәліметтер</strong><br>
Ермұқан Бекмаханов (1915–1966) – ғалым, тарих ғылымдарының докторы, профессор, Қазақстан ҒА-ның корреспондент-мүшесі. Е. Бекмахановтың еңбектері ғылыми аясын өте
</div>
```

END OF PAGE: 29
START OF PAGE: 30


ауқымдылығымен, зерттеген тақырыптарының сан қырлы-  
лығымен ерекшеленеді. Ғалым 1947 жылы докторлық диссер-  
тациясының негізінде «XIX ғасырдың 20-40-жылдарындағы  
Қазақстан» атты монографиясын жариялады. Зерттеуде Кене-  
сары Қасымұлы бастаған 1837-1847 жылдардағы ұлт-азаттық  
көтеріліс және Кенесары ханның тарихтағы рөлі жайлы қа-  
лыптасқан тоталитарлық режимнің керегар тұжырымы өшке-  
реледі. Монографияда Кенесары көтерілісіне «қазақ халқы-  
ның ұлт-азаттық көтерілісі» деген баға берілді. Қ. Қасымұлы  
бастаған көтеріліс жеңіліспен аяқталса да, Орталық Азия мен  
Қазақстан халықтарының жадында өшпес із қалдырды. Ол Ресей  
империясына қарсы бодан елдердің Польшаға, Кавказға, басқа  
да аймақтарға құлаш жайған күресінің бір буыны болды. Е. Бек-  
махановтың монографиясында XIX ғасырдағы Қазақстанның  
саяси-әлеуметтік, экономикалық жағдайына тарихи шындық  
тұрғысынан баға берілген. Бұл ұлт-азаттық күрес тарихын зерт-  
теуде құнды еңбек саналады.  
**Ахмет Жұбанов** (1906-1968) – композитор, музыка зерттеу-  
ші, педагог, дирижер, қоғам қайраткері. А. Жұбановтың қазақ  
халқының ән-күй шығармаларының табиғаты мен ерекше-  
лігі, ұлы күйшілер Құрманғазы, Дәулеткерей, Тәттімбет, Қа-  
занғап туралы монографиялық ғылыми-зерттеу еңбектері қа-  
зақ музыкасының ғылыми тарихын жасауға қосылған қомақ-  
ты үлес болды. «Қазақтың халық композиторларының өмірі  
мен творчествоы» атты еңбегінде А. Жұбанов ұлтымыздың бір  
ғасырлық музыкалық мәдениетінің тарихын жүйелеп шықты.  
Ғалым, композитор А. Жұбановтың «Құрманғазы», «Ғасырлар  
пернесі», «Заман бұлбұлдары», «Өскен өнер» т.б. кітаптары –  
қазақ музыкасының әртүрлі кезеңдерін қамтитын іргелі зерт-  
теулер. Халқымыздың ұлттық дәстүрлі музыкалық шығарма-  
шылығын жан-жақты зерттегені үшін кеңестік билік тарапынан  
«ұлтшыл» ретінде айыпталып, ғылыми атағынан айырылды.  
**Қажым Жұмалиев** (1907-1968) – ғалым, филология ғылым-  
дарының докторы, профессор, Қазақстан ҒА-ның академигі.  
Қ. Жұмалиев қазақ фольклоры, ұлы ақынымыз Абайдың  
қазақ әдебиетіндегі орнын, тарихи еңбегін, әдебиет теориясы  

29

END OF PAGE: 30
START OF PAGE: 31


мәселелерін тыңғылықты зерттеді. «Шабуыл», «Қанды су», «Өмір жыры», «Қырдағы күрес», «Махамбет», «Абайға дейінгі қазақ поэзиясы және Абай поэзиясының тілі» т.б. еңбектері жарық көрді. Ғұлама ғалым ұлттық фольклорды, қазақтың дәстүрлі қоғамын зерттегені үшін «ұлтшыл» ретінде айыпталып, қудалауға ұшырады.  
**Бекежан Сүлейменов** (1912–1984) – ғалым, тарих ғылымдарының докторы, профессор, ҚР ҒА-ның корреспондент-мүшесі. Патшалық Ресейдің Қазақстанда жүргізген отаршылдық саясатын зерттеумен шұғылданды. ХХ ғасырдың бас кезіндегі Қазақстандағы қоғамдық-саяси өмірдің ерекшеліктері жайында еңбектер жазды. Е. Бекмахановтың негізсіз айыпталуына қарсылық танытып, оның Кенесары Қасымұлы бастаған ұлт-азаттық қозғалысы туралы ғылыми тұжырымын қолдады. «Қазақстан бірінші орыс революциясы жылдарында», «Қазақстандағы 1916 жылғы көтеріліс», «Қазақстан Ресей құрамында» т.б. ғылыми еңбектердің авторы. Тарихты ақиқат тұрғысынан жазуға тырысқаны үшін ғалым қудаланып, сотталды.  
**Есмағамбет Ысмайылов** (1911–1970) – әдебиет зерттеушісі, филология ғылымдарының докторы, профессор, ҚР ҒА-ның корреспондент-мүшесі. Е. Ысмайылов әдеби-сын мақалалар мен қазақ әдебиетінің тарихы жөнінде ғылыми еңбектер жазды. «Қазақ әдебиетінің хрестоматиясы», «Әдебиет теориясы мәселелері», «ХХ ғасырдағы қазақ әдебиеті» т.б. кітаптардың авторы. Ғалым сталиндік қуғын-сүргін кезінде «қазақ әдебиетін дәріптегені» үшін жазықсыз айыпталып, жаза шекті.

----

# ҚАЙТАЛАУҒА АРНАЛҒАН ТАПСЫРМАЛАР

**1-тапсырма.** Қазақстанның 1939–1959 жылдардағы демографиялық жағдайына байланысты кестені толтырыңдар.

| Демографиялық өзгерістердің себептері | Демографиялық өзгерістердің салдары | Қорытынды |
| ------------------------------------- | ----------------------------------- | --------- |
| 1.                                    |                                     |           |
| 2.                                    |                                     |           |
| 3.                                    |                                     |           |


30

END OF PAGE: 31
START OF PAGE: 32


## 2-тапсырма.  
Төртінші бесжылдық жоспарын іске асыру үшін қолданған шараларды қарастырып, оларды маңыздылығы бойынша саралаңдар.

1. Зауыттар, кәсіпорындар, өндіріс салалары арасында социалистік жарыс ұйымдастырылды.  
2. Еңбектің озық тәсілдері насихатталды.  
3. Тәжірибе алмасу жүргізілді.  
4. Ерекше көзге түскендерді марапаттау кең құлаш жайды.  
5. Жоспарды орындаудың, үлкен жетістіктерге жетудің жолдары қоғамдық жиындарда талқыланды.  
6. Кез келген жаңсақтық немесе жетістіктерден тиісті қорытындылар жасалынды.  
7. Адамдар болашаққа, Коммунистік партияға сеніммен қарады.

## 3-тапсырма.  
«Соғыстан кейінгі кезеңде Қазақстандағы өнеркәсіп дамуының ахуалы» кестесін толтырыңдар.

| Жағымды жағдайлар | Жағымсыз жағдайлар | Қорытынды |
| ----------------- | ------------------ | --------- |
| 1.                |                    |           |
| 2.                |                    |           |
| 3.                |                    |           |


## 4-тапсырма.  
Соғыстан кейінгі жылдардағы (1946–1953 жылдар) Қазақстанның ауылшаруашылығын бағалап, дамыту бойынша өз ұсыныстарыңды айтыңдар.

31

END OF PAGE: 32
START OF PAGE: 33
ЕКІНШІ БӨЛІМ | ҚАЗАҚСТАН «ЖЫЛЫМЫҚ» КЕЗЕҢІНДЕ (1954–1964 ЖЫЛДАР)

# §4. «Жылымақ» кезеңіндегі Қазақстанның қоғамдық-саяси дамуы

**Зерттеу сұрағы:** «Жылымақ» кезеңі қоғамға қандай өзгеріс әкелді?

Бұл сабақта қоғамдық-саяси өмірдің ерекшеліктерін түсіндіреміз және өзіндік талдау жасаймыз.

## Уақыт сызығы

| Жыл              | Оқиға                                                                                  |
| ---------------- | -------------------------------------------------------------------------------------- |
| 1954 жыл         | Тың және тыңайған жерлерді игерудің басталуы                                           |
| 1955 жыл         | «Байқоңыр» ғарыш кешенін іске қосу                                                     |
| 1956 жыл         | КОКП ХХ съезі Сталиннің жекебасына табынуды айыптады                                   |
| 1957 жыл         | Халықшаруашылығын аумақтық ұстанымға негізделген басқаруға көшу бойынша реформалар     |
| 1958 жыл         | Қазақстан өнім шығаруда одақтас республикалар бойынша 3-орынға шықты                   |
| 1959 жыл         | Теміртау қаласындағы толқулар                                                          |
| 1960–1962 жылдар | Д. А. Қонаев Қазақстан Коммунистік партиясы ОК бірінші хатшысы болып қызмет етті       |
| 1961 жыл         | Ақмола қаласының атауын Целиноградқа ауыстыру                                          |
| 1963 жыл         | Ядролық қаруды ауада, ғарыш кеңістігінде және су астында жаруға тыйым салу туралы шарт |


## Тірек сөздер:

| Қазақша                          | Ағылшынша                       |
| -------------------------------- | ------------------------------- |
| Жылымақ<br/>Съезд<br/>Демократия | Thaw<br/>Congress<br/>Democracy |


32

END OF PAGE: 33
START OF PAGE: 34
33

**«Жылымық»** – Сталин дәуіріндегі тоталитарлық саясаттан ішінара ауытқумен сипатталған КСРО тарихындағы ХХ ғасырдың 50-жылдарынан 60-жылдарына дейінгі жалғасқан кезеңнің бейресми атауы.  
**Съезд** – қоғамдық ұйымның, саяси партияның, әлеуметтік, кәсіби, ұлттық немесе басқа топ өкілдерінің жиналысы.  
**Демократия** (гр. demos – халық, гр. kratos – билік) «халық билігі» деген мағынаны білдіреді.  
**Каторгалық жұмыстар** – айыптыларды ауыр қара жұмысқа салып жазалаудың айрықша түрі.

| Қазақстан «жылымық» кезеңінде (1954–1964 жылдар)<br/>Экономика                                                                                                                                                                                                                | Қазақстан «жылымық» кезеңінде (1954–1964 жылдар)<br/>Қоғамдық өмір                                                                                                                                                                                                     | Қазақстан «жылымық» кезеңінде (1954–1964 жылдар)<br/>Прогрессив бастамалар                                                                                                                                                      |
| ----------------------------------------------------------------------------------------------------------------------------------------------------------------------------------------------------------------------------------------------------------------------------- | ---------------------------------------------------------------------------------------------------------------------------------------------------------------------------------------------------------------------------------------------------------------------- | ------------------------------------------------------------------------------------------------------------------------------------------------------------------------------------------------------------------------------- |
| - демократияландыру үдерісі;<br/>- «Хрущевтік жылымық»;<br/>- өнеркәсіпті қарқынды түрде дамыту;<br/>- тың және тыңайған жерлерді игеру;<br/>- әскери-өнеркәсіптік кешенге қолдау көрсету;<br/>- әскери блоктар құру, шағын соғыстар;<br/>- экономикалық жағдайдың нашарлауы. | - жазықсыз жазалаға ұшырағандарды ақтау үдерісі аяғына дейін жеткізілмеді;<br/>- репрессияға ұшыраған халықтар құқы қалпына келтірілмеді;<br/>- «жоғарыдан – төменге» басқару әдісі сақталды;<br/>- «басқаша ойлайтындар» жазалаға тартылды;<br/>- халықтың қарсылығы. | - Сталиннің жекебасына табыну айыпталды;<br/>- 1954–1956 жылдары республикаларға аздаған жеңілдіктер жасалды;<br/>- тоталитарлық режимнің құрбандарын ақтау үдерісі басталды;<br/>- тұрғындар наразылығын ашық білдіре бастады. |


**1-тапсырма.** Кестеге қарап, «жылымық» кезеңінің сталиндік кезеңнен қандай айырмашылықтары болғанын анықтаңдар.

----

### Интеграция

**Дүниежүзі тарихының** «жылымық» кезеңіндегі КСРО тарихымен, КСРО-дағы ғылыми-техникалық прогресс ұғымымен байланыстыру.

**Есіңе түсір!**  
Соғыстан кейінгі кезеңдегі ауылшаруашылығының ахуалы, өнеркәсіп дамуы, демографиялық жағдайы, қоғамдық-саяси өмірдің ерекшеліктері.

33

END OF PAGE: 34
START OF PAGE: 35
# Республикадың 1954–1964 жылдардағы қоғамдық-саяси өміріндегі өзгерістер

Қоғамдық ойдағы екі бағыттың күресі мен өзара бір-біріне әсер етуінің нәтижесі – 1956 жылғы ақпандағы КОКП XX съезінің шешімдері болды.

Съезд көпшілік бұқараға өкімет жүзеге асырып отырған жүйенің шынайы идеологиялық бейнесін ашып көрсетпеуге шешім қабылдады. Тек КОКП ОК-нің «Жеке адамға табынушылық және оның зардаптары туралы» (маусым, 1956 жыл) қаулысы дайындалды. Онда жекебасқа табынушылыққа байланысты жіберілген қателіктер мен бұрмалаушылықтардың «кеңестік құрылымның терең демократияшыл сипатын өзгерте алмағаны» атап көрсетілді. Мыңдаған жазықсыз адамдар түрмелерде қалып қойды. Қуғын-сүргіннен қаза тапқан адамдардың қызметіне шынайы саяси баға берілмеді. Қазан революциясының тарихы, Азамат соғысының себебі мен сипаты, 30-жылдардағы ашаршылық пен шаруаларды қырып-жою жөнінде біржақты ғана еске алулар болды немесе бұлар жайлы еш нәрсе айтылмады. Сталиннен кейінгі биліктің шынайы көрінісі шешен, ингуш, қалмақ, балқар т.б. күштеп қоныс аударылған ұлттардың тарихи Отандарына қайтарылмағанынан байқалды. Қазақстанда тұрған корейлер, немістер, қырым татарлары мен месхет түріктерінің құқықтары қалпына келтірілмеді. 1954 жылы қатарында көптеген майдангерлер болған саяси тұтқындардың Кеңгірдегі көтерілісі қатал басып тасталынды. Жезқазғанға жақын жерде салынған бұл арнайы каторгалық лагерь түрмедегілер мен тұрақты әскери бөлімдерінің арасындағы шайқас алаңына айналды.

----

> **Қызықты дерек**  
> КОКП ОК «Жекебасқа табыну және оның салдарлары туралы» қаулы қабылдап (1956 жыл, маусым), мұнда «Жекебасқа табынудан туған қателіктер кеңес құрылыссының демократиялық сипатын терең өзгерте алмайды және өзгерте алған жоқ» деп көрсетілді. Н. С. Хрущевтің баяндамасының толық мәтіні 33 жыл өткен соң «Известия ЦК КПСС» журналында жарық көрді (1989, №3). Алайда баяндама мәтіні шетелде XX съезд өтсiмен, бір аптадан кейін-ақ кең тарап кеткен болатын.

END OF PAGE: 35
START OF PAGE: 36
Елдің экономикалық жағынан артта қалу себептеріне талдау жасау әрекеттері де тез тыйылып отырылды. Одақтас республикалардың құқығын кеңейту тұжырымдамасы да дамытылмады.  
**Республиканың 50-жылдардағы қоғамдық-саяси жағдайы.** Кеңес өкіметі мен КОКП ОК 1954-1956 жылдары шамадан тыс орталықтандыруды жою мен одақтас республикалардың құқығын кеңейтуге бағытталған шаралардың тұтас кешенін қарастырды. Алайда қабылданған актілер жарияланған еркіндікті іс жүзінде жоққа тән етті. Экономика мен саясат саласындағы ортақ бағытты белгілеу, мамандарды тағайындау мен алмастыру т.б. көптеген мәселелерді шешу азғана топтың қолында қалып қойды. Қоғамның құрылымы бұрынғыша «жоғарыдан-төмендегілерге» қағидасы бойынша әрекет етіп, адамдар жоғарыдан қабылданған шешімдерді ғана орындады.  
Көп ұзамай саяси «басқаша ойлау» да қатал басып-жаныштыла бастады. Қоғамдағы келеңсіздіктерді ашық көрсеткен адамдар құғынға түсті. Алайда «басқаша ойлаудың» алдын алуды бұрынғы әдістермен жүзеге асыру мүмкін емес еді. Сондықтан саяси айыптаулар неғұрлым «бүркемеленген» сипатта жүргізілді. Саяси қуалаудың мысалдары Қазақстанда да аз болған жоқ. Оған мысал – Шығыс Қазақстан облысындағы «Орыс тілі» пәнінің мұғалімі, майдангер, жоғары білімді маман М. Елікбаевтің тағдыры. Ол жоғары билік атына хат жазды. Хатында адамның жекебасының құқықтарын бұзу, ұлттық саясат саласындағы бірқатар бұрмалаушылықтар, қазақ тілінде оқытатын мектептердің қысқартылуы т.б. олқылықтар жөнінде өз пікірін білдірді. Мемлекеттік қауіпсіздік комитеті мен Шығыс Қазақстан облысы Құршім аудандық партия комитетінің қуғындау шараларынан кейін оны КОКП қатарынан шығарды. Одан әрі бағыңбаған мұғалімді психиатриялық ауруханаға жапты, ол аштық жариялаған кезде, түтікше арқылы күштеп тамақтандырды. КСРО Денсаулық сақтау министрлігі қызметкерлерінің деректері бойынша психикалық емдеу жолымен елде 90 мыңнан астам «басқаша ойлайтындар» жазаланды.  
Сталиндік режимнің келеңсіз жақтарын ғана жойып, Кеңес билігін сақтау үшін азаматтардың күш-қуатын «коммунизмді  
35

END OF PAGE: 36
START OF PAGE: 37


орнатуға жұмсау» деген қиял да ықпал етті. Бұған елде социализмнің толық жеңіске жетуін жариялап, «коммунистік қоғам құрылысын кең көлемде бастауды» ұсынған КОКП XXI съезінің шешімдері дәлел болады. Сол кездегі КСРО басшылығы халыққа ғылыми негізі жоқ, өмірде іске аспайтын жоспарлар ұсынды. Большевизм басшыларының утопиялық көзқарастары жөнінде өз уақытында Мұстафа Шоқай, Смағұл Сәдуақасов т.б. айтқан еді. Өкінішке қарай, Қазақстан Мәскеу шенеуніктері қабылдаған шешімдерден шыға алмады.

### Сұрақтар

1. 1950–1960 жылдары елдегі, оның ішінде Қазақстандағы саяси жағдай қандай еді?  
2. Кеңгір көтерілісіне кімдер қатысты және оның себептері неде?  
3. М. Елікбаев не үшін қуаланды?  
4. 1950 жылдардағы саяси реформалар қалай жүзеге асырылды?

### 2-тапсырма.  
«Жылымық» кезеңіндегі қоғамдық-саяси өмірдегі бастамалар қаншалықты маңызды болғанын «ПТМС» әдісі арқылы дәлелдеңдер.

- Позиция (біз солай санаймыз..., мен солай санаймын...)  
- Түсіндіру (себебі ...)  
- Мысал (біз (мен) мұны мынадай мысал арқылы дәлелдей аламыз (аламын)) ... .  
- Салдар (айтылған мәселе бойынша мынадай қорытынды жасаймыз (жасаймын)) ... .

----

### §5. Тың игеру жылдарындағы Қазақстан

**Зерттеу сұрағы:** Тың және тыңайған жерлерді игеру саясаты Қазақстанға қалай әсер етті?

**Бұл сабақта:**  
Демографиялық өзгерістердің себеп-салдарлық байланысын талдау арқылы дәйекті қорытынды жасаймыз.  
Кеңес үкіметі кезіндегі ауылшаруашылығында орын алған өзгерістерге баға береміз.

36

END OF PAGE: 37
START OF PAGE: 38
Тірек сөздер:

| Қазақша               | Ағылшынша       |
|-----------------------|-----------------|
| Тың игеру             | Virgin land     |
| Эрозия                | Erosion         |
| Топырақ эрозиясы      | Soil erosion    |

**Тың игеру** – КСРО-да астық өнімін арттыру мақсатында 1954–1964 жылдар аралығында жүзеге асырылған мемлекеттік іс-шара.  
**Эрозия** – қандай да бір нәрсенің жоғарғы қабатының толық немесе ішінара бұзылу үдерісі.  
**Топырақ эрозиясы** – топырақтың неғұрлым құнарлы қабатының еріген қар суымен немесе нөсер жауымен шайылуы, желмен ұшырылуы. Қазақстандағы топырақ эрозиясы тың жерлерді ойластырмай жыртудың, егіншаруашылығының агротехникалық шараларын сақтамаудың нәтижесінде орын алып, апатты экологиялық салдарларға әкеп соқты. Ауқымды егін алқаптары көп жылдарға дейін құнарсыз болып қалды.

----

**Интеграция**  
*Дүниежүзі тарихының* «жылымық» кезеңіндегі КСРО-ның дамуы, *Географиядағы* «ауылшаруашылығы», «агроөнеркәсіптік кешен» ұғымдарымен байланысты қарастыру.

**Есіңе түсір!**  
Соғыстан кейінгі жылдардағы ауылшаруашылығының дамуы, демографиялық ахуал.

----

**Тың игерудің барысы.** Мәскеу басшылығы Қазақстанда астықтың және басқа ауылшаруашылық өнімі өндірісін шұғыл арттыра алатын мүмкіндіктер бар деп есептеді. Сондықтан да үкімет билігінің жоғарғы деңгейінде дәнді дақылдар егетін алқаптардың аумағын кеңейту үшін тың және тыңайған жерлерді игеру идеясы пайда болды. Міндеттерді табысты жүзеге асыру үшін КСРО басшылығы республикалық басшылықты «нығайту» керек деп шешті. 1954 жылы ақпанда Қазақстан Компартиясы ОК-нің бірінші хатшылығына Қазақстанда ешкімге белгісіз П. К. Пономаренко тағайындалды. Ж. Шаяхметовті қызметінен алу мәселесін Кремльде шағын топ қана шешті. Шын мәнінде,  
37

END OF PAGE: 38
START OF PAGE: 39


![Астық жинау](https://user-images.githubusercontent.com/)

Н. С. Хрущев бұл кезеңде өзінің кадрларын түрлі орындарға қоя бастаған болатын, ал Ж. Шаяхметов болса, тың жерлерді тез арада игеру идеясын қолдамады.  
Кеңестік билік қабылдаған «Елімізде астық өндіруді одан әрі арттыру, тың және тыңайған жерлерді игеру туралы» қаулы бойынша Қазақстанның солтүстік аудандарында, Сібірде, Оралда және Солтүстік Кавказда дәнді дақылдар егуді шұғыл арада арттыру туралы шешім шығарылды. Жаңа жерлерді игеру есебінен 1954–1955 жылдарда 13 млн гектар жер жыртылып, 1955 жылы одан 1100–1200 млн пұт астық алу жоспарланды.  
КСРО-да тың көтеруге байланысты белгіленген тапсырма 1954 жылғы тамыздың басына қарай орындалды: жоспарланған 13 млн гектардың орнына 19 млн гектар жер жыртылды, оның ішінде Қазақстанда 8,5 млн гектардан аса тың жер жыртылды. Тамызда «Астық өндіруді молайту үшін тың және тыңайған жерлерді одан әрі игеру туралы» жаңа қаулы қабылданды. Онда 1956 жылы тың жерлердегі дәнді дақылдар егуге арналған аудан көлемін 28–30 млн гектарға дейін жеткізу міндеті қойылды.  
Ғалымдардың тың жерлерді осыншама кең көлемде игеру өзін-өзі ақтамайтындығы туралы пікірлерін ешкім есепке алмады. 1955 жылы тың жерлерде жоспарланған 7,5 млн гектардың орнына 9,4 млн гектар жер жыртылды. Партия комитеттерінің қысымымен жалпы жиындарда жоғарылатылған міндеттемелер қабылданды. Тың және тыңайған жерлерді игеру туралы екі жылға есептелген мемлекеттік жоспар елеулі қарқынмен бір жыл ішінде жүзеге асты. Республикада жаппай жолдар салынып, жаңа елді мекендер тұрғызылды. Тың жерлерді игерудің басым көпшілігі негізінен Қазақстанның солтүстігіндегі бес облыста – Қостанай, Ақмола, Солтүстік Қазақстан, Көкшетау және Павлодар облыстарында жүзеге асырылды. Кейін 1970 жылдың 23 қарашасында Қазақ

38

END OF PAGE: 39
START OF PAGE: 40


ҚССР-ның құрамындағы Қостанай облысының оңтүстік аудандарын Ақмола облысының батыс аудандарымен біріктіру арқылы Торғай облысы құрылды. Осылайша, Қазақстанның 6 облысында тың игеру науқаны жүргізілді.

Республика еңбекшілерінің алдында тың және тыңайған жерді одан әрі игеру арқылы дәнді дақылдар өнімін арттыру міндеті тұрды. Қазақстанда 1954–1960 жылдары 25,5 млн гектар тың және тыңайған жерлер игерілді. 1956 жылы Қазақстанда 1 млрд пұт астық өндірілді. Тың игерудің кейбір жағымды тұстары да болды. Тың игеру Қазақстан халқының әлеуметтік-экономикалық жағдайының жақсаруына елеулі әсер етті. Жаңадан қалалар салынып, аудандар ашылды. Автомобиль және теміржолдардың ұзындығы өсті.

**Қазақстан аумағына тың игерушілерді қоныстандыру.** Тың игеру кезінде бұрын-соңды болмаған көлемде жаппай қоныстандыру ісі жүзеге асырылды. Мемлекет және қоғам қайраткері Нұртас Ондасынов тың игеруге шетелдердегі қазақтарды тартуды ұсынған еді, алайда ол ескерусіз қалды. 1954 жылы Қазақ КСР Министрлер Кеңесінің Жер халық комиссариатына миграциялық үдерістерді реттеу міндеті жүктелді. 1954 жылдан 1963 жылға дейін Қазақстанға Одақтың әртүрлі республикаларынан — Украина, РКФСР, Белоруссия, Молдавия және Литвадан мыңдаған отбасылар қоныстандырылды. 1954 жылдың бірінші жартысында тек Ақмола облысына ғана 20 мыңнан астам адам тың көтеруге келді. Бұған қоса, өнеркәсіп орындарының ұжымдары ауылшаруашылығына, тың және тыңайған жерлерді игеруге мыңдаған маман мен механизатор жіберді. 1953–1958 жылдары ауылшаруашылығына 266,6 мың механизатор мамандар келді. Ең танымал тың игерушілердің бірі Михаил Довжик болды. Ол Қазақстанға 1954 жылы наурызда алғашқы тың игерушілер қатарында келді. Ынтымақты бригада құрған М. Довжик Ақмола облысындағы ауылшаруашылық техникасын пайдалануда жаңашыл болды.

Еңбекшілерге, келген тың игерушілерге елеулі жеңілдіктер жасау, сондай-ақ өндірістік жоспарды орындаған совхоз жұмысшыларына қосымша сыйақылар беру арқылы тың игеруге кеңінен қолдау көрсетілді, оларға үлкен жеңілдіктер жасалды. Тың игерушілер қоныстану орнына жеке мүлікпен тегін көшіп

39

END OF PAGE: 40
START OF PAGE: 41
  
![Тың игеруге келген мамандар](https://user-images.githubusercontent.com/123456789/placeholder.jpg)  
Тың игеруге келген мамандар  
  

келді, отағасына біржолғы берілетін ақшалай жәрдем көлемі 500–1000, ал отбасының әр мүшесіне берілетін жәрдем көлемі 150–200 сом болды. Үй салуға 10 жылға 10 мың сом несие (оның 35%-ын мемлекет өз мойнына алды), мал алуға 1500–2000 сом көлемінде несие берілді. 1,5 центнер астық немесе ұн түріндегі азық-түлік қарызы беріліп, тың игерушілер ауылшаруашылығы салығынан 2–5 жылға босатылды. 1954–1959 жылдары Қазақстанның тың жерлерін игеруге 20 млрд-тай сом қаражат жұмсалды.  
Тың жерлерді игеруге байланысты кеңестік кезеңдегі еңбектер мен басылымдарда көптеген қателіктер, бұрмалаушылық және бұра тартушылық айтылмады. Тың игеру тек мамандарды ғана емес, көп ақша табуды ойлаған кездейсоқ адамдарды да өзіне тартты. Мысалы, зерттеушілердің пікірі бойынша алғашқы 2 жылда Солтүстік Қазақстанға келген 650 мың адамның тек 130 мыңы ғана тың игеру үшін қажет болды. Тың игерілген облыстардың бірқатарында осының салдарынан құқық тәртібі бұзылып, мемлекет қаржысын талан-таражға салу, ұрлау орын алды.  
**Тың игерудің жағымсыз салдарлары.** Тың және тыңайған жерлерді жаппай игеру кезінде дамудың үдемелі жолына түсу туралы жиі айтылды. Тыңдағы колхоздар мен совхоздардың материалдық, техникалық базасын нығайтуға байланысты қыруар жұмыстар атқарылғанымен, ауылшаруашылығы сол бұрынғы қалпында қала берді. Тыңда ұйымдасқан совхоздарға бөлінген тракторлар мен басқа да машиналар ауылшаруашылығын күшейту

END OF PAGE: 41
START OF PAGE: 42
жолындағы ірі қадам ретінде кең дәріптелінді. Алайда сол кезеңдегі ірілендірілген колхоздарға тозығы жеткен комбайндар, тракторлар мен автомашиналар берілгендігі туралы еш нәрсе айтылмады.

Көрсеткішті «жоғарылатып көрсету» үшін орасан зор аумақ жыртылды. Экологиялық тепе-теңдіктің бұзылуы ауыр салдарларға әкеп соқты: топырақ эрозиясы күшейді, топырақтың құнарлы қабатын жел ұшырып кетті. Жалпы жаппай тың игеру үшін егіншілікті жүргізудің тиімді әдістері екі онжылдық өткеннен кейін ғана ұйымдастырыла бастады. Егін үшін жыртылған миллиондаған гектар жер шабындық пен жайылымдық алқаптардың көлемін тарытты. Мыңдаған гектар жерлер елді мекендер салуға тартып алынып, олардың инфрақұрылымын жүргізу үшін құнарлы жерлердің елеулі көлемі бөлінді. Нәтижесінде ауылшаруашылығының дәстүрлі саласы – малшаруашылығы орны толмас шығынға ұшырады. Малшаруашылығының даму деңгейінің төмендеуі өз кезегінде республикадағы ет-сүт өнімдерінің тапшылығын туғызды. Мамандар сырттан республикаға ағылып келді. Мұндай жағдай тың игерілген облыстардың бәріне дерлік тән болды.

Тың игеру барысында республикамызда басқа республикалардан көшіп келген халықтың саны артты, ұлттық салт-дәстүрлердің рөлі төмендеді, қазақ мектептері күрт азайып, ұлттық әдебиет пен мерзімдік баспасөз басылымы кеміді. Қазақ халқының әдет-ғұрпына, салт-дәстүріне, оның мәдени құндылықтарына «жоғарыдан» менсінбей қараушылық орын алды. Тың игеру кезінде 155 қазақ мектебі жабылып, 200-ден астам аудандық және ауылдық кеңестердің аттары орыс тіліне ауыстырылды. Тың игеруді желеу етіп орыстардың, украиндардың т.б. ұлт өкілдерінің көшіп келуі Қазақстанның солтүстік облыстарында тілдік және демографиялық проблемаларды ушықтырды.

50-жылдары Қазақстан көпұлтты республикаға айналды. Мұнда қазақтар, орыстар, украиндар, немістер, өзбектер, ұйғырлар, татарлар т.б. өмір сүріп, еңбек етті. Көптеген еңбек ұжымдары құрамы жағынан көпұлтты ұжымдарға айналды.

### Сұрақтар

1. Тың игеру науқаны қай жылдан басталды?  
2. Тың игеру еліміздің қай облыстарында жүргізілді?

41

END OF PAGE: 42
START OF PAGE: 43
3. Ж. Шаяхметовтің Қазақстан Коммунистік партиясы ОК-нің бірінші хатшысы қызметінен алыну себебін ашып көрсетіңдер.  
4. Тың өлкесі бұрынғы Кеңес Одағының әр түкпіріндегі еңбекшілерді қандай жеңілдіктермен тартты?  
5. Тың игерудің жағымсыз салдарлары қандай болды?  
6. Қосымша деректерді пайдаланып, басқа республикалардан көшіп келген халықтар қазақтардың үлес салмағының, қазақ мектептері санының, ұлттық әдебиет пен мерзімді ақпараттық басылымның кемуіне қалай әсер еткенін анықтаңдар.  

### Шығармашылық тапсырма.  
Топқа бөлініп, Қазақстандағы тың игеру туралы инфографика жасаңдар.  

**Инфографикада қарастыратын тақырыптар мен деректер:**  
- Ауылшаруашылығындағы өзгерістер  
- Ауылшаруашылығындағы дағдарыстар  
- Тың игеру кезіндегі демографиялық өзгерістердің себептері  
- Демографиялық өзгерістердің салдары  
- Экономикалық өзгерістердің салдары  
- Экологиялық өзгерістердің салдары  
- Статистикалық мәліметтер  
- Тақырыпқа сай иллюстрациялар, фотолар, суреттер  
- Карта арқылы тың игерілген облыстарды анықтау  

### 1-тапсырма.  
Сұрақтарға жауап беріңдер.  
1. Сурет қай жылдарға, қандай оқиғаға қатысты?  
2. Суретте көрсетілген тұлғалар қоғамда қандай қызмет атқарды?  
3. Сол жылдары еңбек еткен мамандар қандай қиыншылықтар көрді?  

![Image](image)  
Социалистік Еңбек Ері, қостанайлық механизатор Кәмшат Дөненбаева  

42

END OF PAGE: 43
START OF PAGE: 44
§6. Қазақ КСР экономикасының шикізатқа бағытталуы

**Зерттеу сұрағы:** Қазақстанның табиғи ресурстарын игеруде ұлттық мүдде қаншалықты ескерілді?

**Бұл сабақта:**
- ХХ ғасырдың екінші жартысындағы әскери-өнеркәсіп кешендерінің Қазақстанға тигізген зардаптарын талдаймыз.
- Қоғамдық-саяси өмірдің ерекшеліктерін түсіндіреміз және өзіндік талдау жасаймыз.

**Тірек сөздер:**

| Қазақша                    | Ағылшынша                             |
| -------------------------- | ------------------------------------- |
| Ғарыш                      | Space                                 |
| Ғылыми-техникалық прогресс | Scientific and technological progress |
| Шикізат                    | Raw materials                         |
| Интенсивті                 | Intensive                             |
| Экстенсивті                | Extensive                             |


**Ғарыш** (космос, грек. kysmos) – аспан дүниесі астрономиялық анықтамасының синонимі; ғарыш аппараттары мен планетаралық станциялардың көмегімен зерттелетін жұлдыздар мен галактикалар дүниесі.

**Ғылыми-техникалық прогресс** – ғылым мен техниканың бірегей, бір-бірімен сабақтаса, біртіндеп дамуы.

**Шикізат** – еңбек әрекетіне түскен және одан әрі өңдеуге тиіс еңбек заттары.

**Интенсивті типі** – техника мен технологияның жетілдірілуі арқылы ұлттық өнімнің өсуі. Экономикалық өсудің интенсивтік факторлары: қолданылатын ресурстар сапасының өсуі және ресурстарды пайдалану әдістерін жақсарту.

**Экстенсивті типі** – қосымша өндіріс факторларын тарту арқылы ұлттық өнімнің өсуі. Экономикалық өсудің экстенсивтік факторлары: жұмыс күші санының артуы және капитал көлемінің өсуі.

----

**Интеграция**  
*География* пәнінен салааралық кешендер тақырыбымен, *Дүниежүзі тарихындағы* 50-жылдардың ортасы мен 60-жылдардың бірінші жартысындағы Кеңес қоғамы тақырыбымен байланыстыру.

43

END OF PAGE: 44
START OF PAGE: 45
Есіне түсір!
Соғыстан кейінгі кезеңдегі Қазақстанның өнеркәсібі мен әскери-кешендердің дамуы.

# ХХ ғасырдың 50-жылдарындағы реформалар. ХХ ғасырдың 50-жылдарының екінші жартысындағы өнеркәсіптегі реформалар қаншалықты сәтті болды?

ХХ ғасырдың 50-жылдарының ортасы мен 60-жылдардың ортасында экономиканы экстенсивті сипатта дамыту бағыты республика­ны шикізат базасы ретінде пайдалануға әкеп соқты. Респуб­лика аумағында жаңа өнеркәсіп алыптарын сала отырып, орталық ведомстволар, одақтық министрліктер оның әлеуметтік базасының дамуы мен экологиялық тепе-теңдікті сақтауға көңіл бөлмеді.

КСРО Жоғарғы Кеңесінің 1957 жылғы мамыр айындағы сессия­сы «Өнеркәсіп пен құрылысты басқару үшін ұйымдастыруды одан әрі жетілдіру туралы» Заң қабылдады, осыған орай экономиканы басқаруда реформа жүргізілді. Бұрынғы салалық министрліктер мен ведомстволардың көпшілігі таратылды. Өнеркәсіп пен құ­рылысты басқару ісінің негізіне аумақтық принцип алынды. Экономикалық әкімшілік аудандарда халықшаруашылығы ке­ңестері (совнархоздар) құрылды, өнеркәсіп пен құрылысқа тікелей осылар (совнархоздар) басшылық етті.

Сөйтіп, реформа негізінде:  
1) экономикалық әкімшілік аудандар ұйымдастырылды;  
2) бұрынғы салалық министрліктері мен ведомстволардың орнына халықшаруашылығы кеңестері құрылды.

Сонымен, басқарудың екі түрін көруге болады:  
1. Орталықтандырылған аумақтық басқару.  
2. Салалық халықшаруашылық министрлік кеңестері.

**1957 жылғы реформаның кемшіліктері.** 1957 жылдан бастап аумақтық принциптер негізінде экономикаға басшылық ету үшін қайта құру ойдағыдай нәтижелер бермеді. Керісінше, мынадай кемшіліктер орын алды:  
1. Экономиканың жекелеген салаларына тұтастай басшылық жасауға мүмкіндік болмады.  
2. Жекелеген салаларды техникалық жағынан қайта жабдықтау ісіне нұқсан келтірілді.

44

END OF PAGE: 45
START OF PAGE: 46
3. Өндіруші мен тұтынушы арасында бұрыннан орын алған қатынастар өзгеріссіз қалды.  
4. Бұрын кәсіпорындар министрліктер тарапынан бақылауда болса, енді оларды халықшаруашылық кеңестері қадағалайтын болды.  
5. Экономикалық тетіктер дұрыс жұмыс істемеді.  
Қазақстан Коммунистік партиясының съездері мен пленумдарында кәсіпорын жетекшілері жүзеге асырылып жатқан экономикалық реформалардың тиімсіздігін ашық айтып жүрді.  
Экономиканы басқаруда ғылымға негізделмеген, ойластырмай жасалған субъективтік шешімдерге жол берілді. *1962 жылы Қазақстанда* халықшаруашылығын ірілендіру мақсатында реформа жасалды: партиялық басшылық өндірістік белгі бойынша қайта құрылды. Олар өнеркәсіптік және ауылшаруашылық партия ұйымдары болып бөлінді.  
Жетіжылдық жоспар (1959–1965) КОКП XXI съезінде (1959) белгіленді. Жетіжылдық жоспар кезінде Соколов–Сарыбай кен байыту комбинаты толық қуатында іске қосылды; Өскемен титан-магний комбинаты, Павлодар алюминий зауыты, Кентау экскаватор зауыты, Жамбыл супер фосфат зауыты, Жітіқара асбест комбинаты салынды; Бұқтырма су электрстанциясы, Қарағанды ГРЭС-і, Алматы жылу-электр орталығы, Павлодар мен Өскеменде машина жасау зауыттары пайдалануға берілді.  
Өнеркәсіпте, құрылыста және көлікте жұмыс істеу үшін республикадан тыс жерлерден жұмысшы күшін тарту көлемі артты. Күштер мен ресурстардың ауыр өнеркәсіпте шектен тыс шоғырлануы, адамдардың қалаға толассыз келуі әлеуметтік саясатқа, халықтың тұрмыстық деңгейіне елеулі әсерін тигізді. Тұрғын үй, тұрмыс жағдайлары өте ауыр болды. Тұрғын үй салу үнемі артта қалып отырды. Мыңдаған жұмысшы – жатақханада, көпшілігі вагондар мен палаткаларда тұрды. Тұрғын үйдің, тауар, азық-түліктің жетіспеушілігіне қарамастан жұмысшылар белгіленген мерзімнен тыс жұмысқа тартылды, демалыссыз жұмыс істеді.  
**Кеңестік қоғамның әлеуметтік проблемаларының туындау себептері. Теміртаудағы толқулар.** Әлеуметтік мәселелерге осындай селқос көзқарас өз ізін қалдырды. Үлкен наразылықтың бүрк етіуі 1959 жылы жазда болып өтті. Теміртауда салынып жатқан металлургиялық комбинат екпінді комсомол құрылысы деп жарияла-  

45

END OF PAGE: 46
START OF PAGE: 47


нып, 1958 жылдың соңына дейін облысқа 132 мың адам келді. Ке­лесі жылы бұған тағы 70 мың адам қосылды. Жаңадан келгендер­ге арналып үйлер салынды, бірақ олар жетіспегендіктен жұмыс­шыларды палаткаларға орналастыруға тура келді. Ауа райына бейімделудегі қиындықтар, ауызсудың жетіспеушілігі, нашар ұйымдастырылған тамақтандыру адамдардың орынды наразылы­ғын туғызды. Жұмыссыз тұрып қалу да жиі қайталанды. Әлеуметтік жарылыс үшін қандай да бір сылтау керек еді. Теміртаудағы толқулардың басталуы үшін сылтау 1 тамыздағы жастар то­бының қоғамдық тамақтандыру нысандарына шабуыл жасауы болды. Асханада болгарларға жасалған жеңілдік кеңес жұмыс­шыларының ашу-ызасын туғызды. Алғашқы заңсыз әрекеттер біртіндеп тәртіпсіздіктерге ұласты. Өкінішке қарай, жұмысшы­лардың наразылығын қылмыстық топтар пайдаланып кетті. Тобыр дүкендерді, базарды, әмбебап дүкенді, асханаларды тона­ды, қалалық милиция бөлімін қоршады. Тәртіпсіздіктер үш күнге жалғасты. Шектен шығудың алдын алу үшін әскер әкелініп, қару қолданылды. Тәртіпсіздікке қатысқандардың ішінде қаза тапқандар, әскери қызметшілер мен милицияның арасында жараланғандар болды. Тәртіпсіздікке мұрындық болғандар сот­талды. 1962 жылдың 1-2 маусымында Новочеркасск электровоз құрастыру зауытының жұмысшылары да ереуілге шықты. Алай­да Новочеркасскіде, Теміртауда, тағы басқа да жерлерде болған оқиғалар республика мен ел басшылығының қоғамның одан әрі дамуына деген көзқарастарын қайта қарастыруға мәжбүр етпеді.

**Ғылыми-техникалық прогресс.** КОКП ХХ съезінде қабылданған қоғамдық демократияландыру бағыты экономикалық саясаттағы кейбір өзгерістерге қолайлы жағдай қалыптастырды. Мемлекет бас­шыларының сөздерінде және партия құжаттарында алғашқы бес­жылдық жылдарындағы шаруашылықты жүргізу жүйесі 50-жыл­дардың ортасына қарай ескіргені және жаңа талаптарға жауап бер­мейтіндігі туралы айтылды. Экономиканың экстенсивті даму мүмкін­шіліктері сарқылды, жаңа технологиялардың жетіспеушілігі байқалды. Осы кезеңде өндірісті басқаруды жетілдірудің, ғы­лыми-техникалық прогресс екпінін жылдамдатудың, ауылшаруа­шылығының артта қалуын жоюдың жолдары қарастырылды. Экономикалық іс-шаралардың біраз бөлігі басқаруды жаңаша

46

END OF PAGE: 47
START OF PAGE: 48
ұйымдастыруға, одақтас республикалардың шаруашылық құқықтарын кеңейтуге бағытталды. Бұл Қазақстандағы қоғамдық өмірдің дамуына қолайлы әсерін тигізді. Экономиканы экстенсивті түрде дамытуға алынған бағыт республиканы КСРО-ның еуропалық бөлігінің шикізат көзіне айналдырды. Республика аумағында алып өнеркәсіптік құрылыстарды жүргізген орталық ведомстволар, одақтық министрліктер жиі волонтаристік шаралар қолданып, әлеуметтік базаны дамыту мен экологиялық теңдікті сақтауды ескермеді.

| Қызықты дерек | «Байқоңыр» – әлемдегі тұңғыш әрі ең ірі ғарыш кешені. |

**Экономиканы әрі қарай әскерилендіру.** КСРО экономикасының әскери бағытқа жұмылдырылуы Қазақстан аумағында көптеген әскери, бактериялық, химиялық және ғарыштық полигондар құрылысын қауырт жүргізуге себепші болды. Қазақстан жеріне әскери базалар мен стратегиялық маңызды сынақ полигондары салынды. Арал теңізінің Барсакелмес (Возрождение) аралында бактериялық қаруды сынайтын полигон құрылды. «Байқоңыр» ғарыш кешенінің іргесі 1955 жылы қаланды. Ол ауқымды әлемдік дәрежедегі алып әскери нысанға айналды. Осы кешеннен 1961 жылы 12 сәуірде Ю. А. Гагарин адамзат тарихында алғаш рет ғарышқа сапар шекті. Бұл тарихи оқиғаның құрметіне қазақтың жас ақыны Олжас Сүлейменов «Адамға табын, Жер, енді!» атты поэмасын жазды. «Байқоңыр» ғарышайлағынан 2,5 мыңға жуық зымыран ұшырылды. Әскери, ғылыми және әлеуметтік-экономикалық мақсаттағы ұшу аппараттары ғарышқа шығарылды. Қазақстандағы әскери мақсаттағы сынақ алаңдарының саны 12-ге жетті. Соның аса қуаттысы Семей полигоны болды.

Зиянды радиоактивті заттар топырақты, суды, егістік жерлерді және мал жайылымдарын бүлдіріп, адам денсаулығына залал келтірді. Семей аймағындағы полигоны жақын орналасқан жерлердегі халықтың елеулі бөлігінде табиғи және жыныстық дамудан артта қалу, нәрестелердің аурушаң, кемтар болып тууы сияқты ауытқушылық көбейді. Семей облысындағы халықтың денсаулық дәрежесінің жалпы көрсеткіші республикамен және

47

END OF PAGE: 48
START OF PAGE: 49
```markdown
Одақпен салыстырғанда нашар еді. 1000 адамға шаққандағы өлім саны – 8,0-ге (республикада 7,5), балалар өлімі – 33,9 (29,4), нәрестелердің 1987 жылғы өлімі 27,8-ге (19) жетті. 100 мың адамға шаққанда қатерлі ісікпен ауырғандардың саны 191,7 болды. Жағдай Қазақстан аумағына түсетін техногендік салмақтың үнемі өсіп отыруымен күрделене түсті. 80-жылдардың екінші жартысында уран кенін өндіру мен өңдеу қарқынды түрде жүргізіліп, жылдан-жылға радиоактивтік қалдықтардың көлемі артты.

«Байқоңыр» ғарыш кешенінен еліміздің аумағына жылына 30–35 мың тонна улы заттар таралады. Ракетадан түскен зиянды қалдықтар Қарағанды, Павлодар, Шығыс Қазақстан облыстарына үлкен зардап келтірді.

<div style="border:1px solid #000; padding:10px; margin:10px 0;">
<b>Қызықты деректер</b><br>
Юрий Гагарин 1961 жылы 12 сәуірде «Восток» ғарыш кемесімен «Байқоңыр» ғарыш алаңынан тарихта тұңғыш рет ғарышқа ұшты.<br>
Тоқтар Әубәкіров КСРО-да алғаш болып МиГ-29К истребителін «Тбилиси» авиатасушы крейсердің алаңқайшасына үлкен шеберлікпен дәл қондырды.<br>
Талғат Мұсабаев рекордшы атанды. Ол бір ай ішінде бес рет (30 сағат 8 минут) ашық ғарышта болған сапары үшін Гиннесс рекордтар кітабына енді.<br>
Қазақстанның үшінші ғарышкері Айдын Айымбетов 2015 жылы ғарышта он күн болып, маңызды зерттеулер жүргізді.
</div>

### Сұрақтар

1. ГТР дегеніміз не? Оның экономикаға ықпалы қандай?  
2. Әлеуметтік проблемалардың шешілмеуіне не әсер етті?  
3. Теміртау қаласындағы толқулардың себебі неде?  
4. Экономикалық реформалардың тиімсіздігі неден көрінді?  
5. Байқоңыр Қазақстанның қай жерінде орналасқан?  
6. Байқоңырмен қандай ірі тарихи оқиғалар байланысты?

**1-тапсырма.** Суретке қарап, сұрақтарға жауап беріңдер.

1. Сурет қай кезеңге қатысты?  
2. Суреттегі адамдар қормақта қандай рөл атқарды?  
3. Суреттің тақырыпқа қандай қатысы бар?
```

END OF PAGE: 49
START OF PAGE: 50
  
Партия съезінің қазақстандық делегаттары ғарышкерлер Ю. А. Гагарин және П. Р. Поповичпен бірге. Мәскеу қаласы  

# 2-тапсырма. Кестені толтырыңдар.

| XX ғасырдың 50–60-жылдарындағы Қазақ КСР экономикасының дамуы |  |
|---------------------------------------------------------------|--|
| Жетістіктері                                                  |  |
| Қиындықтары                                                  |  |
| Қайшылықтары                                                 |  |
| Мәселелерді шешу жолдары                                     |  |
| Қорытынды                                                    |  |

----

### Ойталқы  
1. Реформаның өнеркәсіпті дамытудағы жағымды екі әсерін анықтаңдар.  
2. 1957 жылғы өнеркәсіп дамуындағы екі жағымсыз тұсын атаңдар.  
3. Қазақстан экономикасының шикізаттық бағытта ғана дамығанының екі себебін түсіндіріңдер.

----

# 3-тапсырма. Сұрақтарға жауап беріңдер.

1. Суреттегі нысан қай жерде, қандай мақсатпен салынған?  
2. Әскери-өнеркәсіп кешені неге Қазақстан жерінде тұрғызылған?

49

END OF PAGE: 50
START OF PAGE: 51
«Байқоңыр» ғарыш алаңы

# ҚАЙТАЛАУҒА АРНАЛҒАН ТАПСЫРМАЛАР

## 1-тапсырма.  
Тың игерудің Қазақстан үшін салдарларын жағымды және жағымсыз деп бөліңдер. Тың игерудің Қазақстан үшін салдарының қайсысы ең ықпалды болды? Жауаптарыңды дәлелтеңдер.

- Азық-түлік мәселесін шешу.
- Ауылшаруашылығын дамытудың экстенсивті жолы.
- Топырақ эрозиясы.
- Малшаруашылығына зияны тиюі.
- Ұлттық салт-дәстүрлер рөлінің төмендеуі.
- Қазақ мектептерінің күрт азаюы.
- Дәнді дақылдар өндірісінің артуы.
- Азық-түлікпен қамтамасыз етудің жақсаруы.
- Жерді пайдаланудың тиімсіз жолдары.
- Мамандардың ауылшаруашылығына ағылуы.

## 2-тапсырма.  
Берілген дерек пен өз білімдеріңе сүйеніп жауап беріңдер.

1. Кеңестік жүйенің Қазақстанның экономикалық дамуына тигізген әсерін түсіндіріңдер.  
2. «XX ғасырдың екінші жартысында Қазақстан экономикасының шикізатқа бағытталуы көрініс тапты». Бұл пікірмен келісесіңдер ме?

END OF PAGE: 51
START OF PAGE: 52


# А дерегі

1960 жылдардың ортасына қарай республиканың өнеркәсіп әлеуеті екі есе өсті. 729 ірі өнеркәсіп орны және 535 цех қатарға қосылды. 60-жылдардың соңына қарай тағы да 445 ірі кәсіпорын мен цехтар іске кірісті. Жүздеген зауыттар мен фабрикалар қайта құрылып, озық техника және технологиямен жарақтандырылды. Қазақстан өнеркәсібін дамытудың негізгі бағыты етіп өндірісті механикаландыру таңдап алынды.

1960 жылы теміржол желісі 1945 жылғымен (8,2 мың км) салыстырғанда едәуір ұзарып, 11,47 мың км-ге жетті. Теміржолдағы қалыпты жұмыс оның жекелеген бөліктерінің Түркістан–Сібір, Қарағанды, Орынбор, Ташкент, Омбы, Рязань–Орал, Томск теміржолдарының құрамына кіруіне байланысты күрделене түсті. 1958 жылы республика аумағында Қазақ теміржолының (қазіргі «Қазақстан теміржолы») құрылуымен қиындықтар жойылды.

Республикамызда теміржол транспортымен бірге автомобиль транспортын дамытуға да зор көңіл бөлінді. 1960 жылы тас төселген автомобиль жолдарының ұзындығы 11,2 мың км-ге жетті. Осы жылдары барлық аудан орталықтарында телефон орнатылды, совхоздар, ауыл және село кеңестерінің көпшілігі аудан орталықтарымен телефон байланысына ие болды.

1951–1955 жылдары ауыр өндіріс кәсіпорындарындағы мамандар саны 1,8 есе өсті. Нәтижесінде қала халқының саны қарқынды түрде артып, 1959 жылы 44%-ға жетті. Осы жылдары

![Николаев кенішi. Шығыс Қазақстан облысы](image)

51

END OF PAGE: 52
START OF PAGE: 53
Қазақстанның картасында 15 жаңа қала және 86 қала типтес кент пайда болды.

*Б. Ғ. Алған, М. Ж. Шәймерденова. Қазақстан тарихы. 9-сыныпқа арналған оқулық. Алматы: Атамұра, 2013, 210–211-беттер.*

### 3-тапсырма.  
Берілген дерек пен өз білімдеріңді қолданып, жауап беріңдер.

1. Кеңестік жүйенің Қазақстанның демографиялық дамуына тигізген әсерін түсіндіріңдер.  
2. «1960 жылға қарай Қазақстанда жергілікті халық пен басқа халықтар санының үлес салмағы арасындағы алшақтық ұлғайды». Бұл пікірмен келісесіңдер ме?

### В дерегі

1954–1955 жж. Қазақстан халқына өзге республикалардан сан мыңдаған адам қосылды. Одан кейінгі мерзімде бұл бағыт жалғаса берді. 1962 жылы қазақтар республика халқының жартысына да жетпеді, ал 1897 жылы қазақ ұлты елдің 81,8%-ы еді.  
1926 жылы Қазақстанда 6 198 467 адам тіркелген. Оның ішінде қазақтар – 3 627 612 адамды, яғни 58,5%-ды құраған болатын.

*Қазақстан тарихы (көне заманнан бүгінге дейін). Бес томдық. 4-том. – Алматы: «Атамұра», 2010, 638-бет; stat.gov.kz.*

END OF PAGE: 53
START OF PAGE: 54
ҮШІНШІ БӨЛІМ | ҚАЗАҚСТАН «ТОҚЫРАУ» КЕЗЕҢІНДЕ (1965–1985 ЖЫЛДАР)

# §7. 1965–1985 жылдардағы Қазақстанның әлеуметтік-экономикалық дамуы

**Зерттеу сұрағы:** Не себепті 1965–1985 жылдар «тоқырау» кезеңі деп аталды?

Бұл сабақта:  
Өнеркәсіптің ахуалын анықтап қорытынды жасаймыз.  
Кеңес үкіметі кезіндегі ауылшаруашылығында орын алған өзгерістерге баға береміз.

**Тірек сөздер:**

| Қазақша                                                                                           | Ағылшынша                                                                         |
| ------------------------------------------------------------------------------------------------- | --------------------------------------------------------------------------------- |
| Өнеркәсіп реформасы<br/>Жаңа техникамен жабдықтау<br/>Мемлекеттік жоспар<br/>Интенсивті экономика | Industrial reform<br/>Supply of new technics<br/>State plan<br/>Intensive economy |


**Жоспарлы экономика** – КСРО-да және басқа да социалистік елдерде қолданылған экономикалық жүйені ұйымдастыру тәсілі.

**Шаруашылық есеп** – кәсіпорындарда шаруашылықты жоспарлы жүргізу әдісі. Ол өндірістің өнім өндіруде жұмсалатын шығындары мен нәтижелерін салыстыруға, шығындардың орнын өз табыстарының есебінен толтыруға және өндірістің тиімділігін қамтамасыз етуге негізделген. Шаруашылық есептегі кәсіпорын шаруашылық есебін жүргізуде өз дербестігін сақтайды.

**Мелиорация** – жерді жақсартуға бағытталған техникалық және шаруашылық-ұйымдастырушылық шаралар жиынтығы.

**1965–1985 жылдар аралығындағы реформалар.** 60-жылдардың ортасында Кеңес экономикасын барынша нығайтуға тырысқан ел басшылығы жаңа шаруашылық реформаларын жүргізе бастады. Бұл бір уақытта бірнеше саланы – өнеркәсіп, құрылыс, ауыл- 

53

END OF PAGE: 54
START OF PAGE: 55


Интеграция  
**География** пәні бойынша Физи­калық география; минералды ре­сурстарды өндіру және өңдеу орталықтары; экономикалық гео­графия; табиғи ресурстар; Қа­зақстанда табиғатты пайдаланумен байланысты мәселелер; әлеу­меттік-экономикалық ресурстар. Ғарышты игеру жетістіктері; қор­шаған орта және энергия ресурс­тары.  
**Дүниежүзі тарихы** пәні бойын­ша «Хрущев жылымығы»; Кеңестік экономиканы реформалаудың сәт­сіздікке ұшырау себептері тақыры­птарымен байланыстыру.  
**Есіңе түсір!**  
Қазақстанның әскери-өнеркәсіптік кешенінің қалыптасуы (Қазақстан­дағы ядролық полигон). Тың және тыңайған жерлерді игеру.

шаруашылығын қамтыған, со­ғыстан кейінгі кезеңдегі эконо­миканы қайта ұйымдастырудағы ең ірі шаралар болды. 1965 жылы өнеркәсіпті басқару жүйесіне өз­герістер енгізу мен бірқатар мем­лекеттік жоспарлау органдарын қайта құру жөнінде заң қабыл­данды. 60-жылдардың екінші жартысында Қазақстандағы өнер­кәсіп реформасы кең көлемде жүргізілді. 1960 жылы өнеркәсіп өнімдерінің жалпы көлемі 1940 жылмен салыстырғанда 7,5 есеге, 1965 жылы 12 есеге өсті. Бірақ республиканың экономикасы ши­кізаттық бағытта болғандықтан, негізінен өндіруші салалар ғана дамыды. 1961–1970 жылдар ара­сында Қазақстанда 1 709 жаңа кәсіпорын, сондай-ақ көпшілігі қайта жөндеуден өткізілген және жаңа техникамен жабдықталған нысандар іске қосылды.  
1965 жылғы реформалардың жағымды түйіні барлық жоспар­лық көрсеткіштер іске асырылған сегізінші бесжылдық болды. Алайда бұл реформа жартылай аяқталмаған сипат алды. Көп ресурстарды шығындап, одан аз өнім алатын экономика рес­публикадағы шаруашылықтың барлық саласына тән құбылыс еді. Өнеркәсіпте ресурстарды шығындау (материал, металл) басым бол­ды да, оның экономикалық тиімділігі төмендеді. Мысалы, маши­на жасау саласына жұмсалған артық шығын Қазақстанның болат құю өндірісінің жылдық көлемінен 2,5 есеге асып түсті. Ресурсы мүлдем аз секторлардың дамуы баяулады, өнім сапасы төмендеп, еңбек өнімділігі кеміді.  
Ауылшаруашылығын интенсивті дамытуда шаруашылық жүр­гізудің тиімді әдістерін пайдаланудың орнына, қымбат тұратын

54

END OF PAGE: 55
START OF PAGE: 56
шаралар жиірек қолданылды. Көптеген колхоздар мен совхоздар шығын есебімен жұмыс істеді. Ауылшаруашылығындағы тиімділіктің төмендегенінің басты себебі – шаруаларды еңбек нәтижелерінен айыру еді. Ауылшаруашылық өнімдерін сатып алудағы мемлекеттік жоспарлар шаруаларға үлкен кедергі келтірді. Бұл іс жүзінде барлық әдістер мен құралдарды қолданып жүзеге асырылған азық-түлік салғыртының бір көрінісі еді. 1982 жылы қабылданған бағдарлама ауылшаруашылық өндірісінің кері кетуін тоқтата алмады. Осыған байланысты Кеңес Одағы шетелдік астық өнімдерін көп мөлшерде сатып алуға көшті. Бұл кезең (1965–1985 жылдар) КСРО тарихында «тоқырау» жылдары деген атаумен қалды. Қоғамның саяси жүйесін, оның түп негізін өзгертпей, экономикалық реформалау ешқандай нәтиже бермеді.

----

### Шығармашылық тапсырма.  
Сурет бойынша оқиғаны сипаттаңдар. Қай дәуірді бейнелейді?

![Image 1](image1.jpg) ![Image 2](image2.jpg)

----

### Өзін-өзі тексеруге арналған тапсырмалар  
1) Жоспарлы экономиканың басымдықтарын атаңдар.  
2) Ауылшаруашылығындағы тиімділіктің төмендегенінің себептері неде?  
3) 70-жылдардағы ауылшаруашылығының дамуындары табыстар мен сәтсіздіктерді анықтаңдар.

----

#### 1-тапсырма.  
1. 1965 жылғы реформалардың негізгі жағымды тұсы сегізінші бесжылдық болды. Алайда бұл реформаның толық жүзеге аспауының себебі неде екенін түсіндіріңдер.

----

55

END OF PAGE: 56
START OF PAGE: 57
```markdown
2. Шаруашылық реформасы басқарудың жаңа жүйесін қалыптастырудағы алғашқы қадам еді. Экономикалық басқарудың жаңадан құрылған жүйесі қол жеткен жетістіктерден бірте-бірте айырыла бастады. Реформаның кемшіліктері неде? Мысал келтіре дәлелдендер.

3. Үкіметтің қаулысымен 18 совхоз толық шаруашылық есепке көшірілді. Басшылардың құқықтары кеңейтіліп, олардың совхоздың шаруашылығы үшін жауапкершілігі арттырылды. Совхоздарды шаруашылық есепке көшіру жағдайды жақсартты. Алайда ауылшаруашылық өнімдерін өндірудің жалпы көлемі біртіндеп тежеле берді. Себептері неде деп ойлайсыңдар?

## 2-тапсырма.  
Мәтінді оқып шығып, оған ат қойыңдар. 1970–1980 жылдардағы ауылшаруашылығы дамуының жағымды, жағымсыз жағдайы туралы шағын мақала жазып, сыныпта талқылаңдар.

----

### ДӘУІР ҚҰЖАТЫ

1970–1980 жылдар ел басшылығының ауылшаруашылығының материалдық-техникалық базасын нығайту, интенсивтендіру, мамандандыру мен өндірісті шоғырландыруды қарастырған кең көлемді шешімдер қабылдаумен ерекшеленді. Село мұқтаждықтарына бөлінген қаржы көлемі де шұғыл өсті. 1971–1980 жылдары республиканың ауылшаруашылығына 18 млрд сомнан астам күрделі қаржы жұмсалды. Жер суландыруға, мелиорация мен химияландыруға орасан көп қаржы бөлінді. Совхоздар мен колхоздар осы кезең ішінде 58 мың трактор, 42 мыңнан астам автокөлік, 41 мың комбайн т.б. көптеген ауылшаруашылық техникасын, 5,3 млн тоннадан астам минералдық тыңайтқыш алды. Ауылдың энергетикалық қуаты 14 пайыздан аса артты. 1976 жыл республика ауылшаруашылығы үшін қолайлы болды. Егін далаларындағы астық бітік шықты. Астық жинау науқанын сапалы өткізу үшін механизаторлардың, өнеркәсіп орындары жұмысшыларының мол күші жұмылдырылды. Алайда ауылшаруашылық өнімдерін өндірудің жалпы көлемі біртіндеп тежеле берді. 1965–1985 жылдар арасында ірі қара мал басы 4,2 млн-ға, қой мен ешкі 55 млн-ға, шошқа 5,1 млн-ға дейін азайды. Совхоздар мен колхоздарда қоғамдық қорларды: тұқым, жем, техниканы талан-таражға салу тыйылмады. Ауылшаруашылығындағы тиімділіктің төмендегенінің басты себебі шаруаларды еңбек нәтижелерінен айыру еді.

Ауылшаруашылық өнімдерін сатып алудағы мемлекеттік жоспарлар шаруаларға үлкен кедергі келтірді. Бұл іс жүйінде барлық әдістер мен
```

56

END OF PAGE: 57
START OF PAGE: 58


құралдарды қолданып жүзеге асырылған азық-түлік салғыртының бір көрінісі еді. 1971 жылдан 1985 жылға дейін Қазақ КСР-і жыл сайын одақтық қорға бір килограмы 2 сомнан аспайтын 300 мың тонна ет өткізіп отырды. Кірістің көлемі 9 млрд-тай сом болса, өндірісеке кеткен шығын көлемі 18-27 млрд сомға жетті. Мұның бәрі 1986 жылы Қазақстандағы көпшілік колхоздар мен совхоздарды өздерінің айналымдық қаржыларынан айырьп, өндірістік қызметін несиелердің көмегімен жүргізуге мәжбүр етті.

**Б. Ғ. Аяған, М. Ж. Шәймерденова. Қазақстан тарихы.** 9-сыныпқа арналған оқулық. Алматы: Атамура, 2013, 236-бет.

----

### 3-тапсырма.  
Қазақстандағы «тоқырау» жылдарының аграрлық сала жетістіктерін диаграммаға салып талдаңдар.

> **Ойталқы**  
> 1970–1980 жылдары ауылшаруашылығында болған жағымды және жағымсыз өзгерістерді талқылау.

----

## §8. ХХ ғасырдың 60–80-жылдарындағы Қазақстанның қоғамдық-саяси дамуындағы қарама-қайшылықтар

**Зерттеу сұрағы:** ХХ ғасырдың екінші жартысында ұлттық мүдделерді қорғау қалай жүзеге асырылды?

**Бұл сабақта:**  
Қоғамдық-саяси өмірдің ерекшеліктерін түсіндіру және өзіндік талдау жасаймыз.  
Өміршіл-әкімшілік саясатқа қарсы халық наразылықтарын (Целиноградтағы оқиғаларды) салыстырып, талдаймыз.  
Қоғамдық-саяси қайраткерлердің ұлттық мүддені қорғаудағы рөліне баға береміз.

**Тірек сөздер:**

| Қазақша           | Ағылшынша               |
| ----------------- | ----------------------- |
| «Тоқырау» жылдары | Stagnant years          |
| Реформалар        | Reforms                 |
| Идеология         | Ideology                |
| Ұлттық саясат     | National politics       |
| Ұлт зиялылары     | Intellectuals of nation |


57

END OF PAGE: 58
START OF PAGE: 59


> **«Жас тұлпар»** – Мәскеуде оқып жүрген қазақ жастарның 60-жылдары құрған бейресми қоғамдық ұйымы.  
> **Диссидент** – басқаша ойлаушы. Біздің елімізде 70-жылдардан бастап диссиденттік кең тарай бастады. Кеңес мемлекетінің саясаты мен идеологиясын сын көзбен қабылдап, оны өз шығармашылығы мен қызметінде бейнелегендердің бәрі диссиденттерге жатқызылды. Диссиденттер қуғынға ұшыратылды. Көпшілігі қуғын-сүргіннің құрбандары болып, кейбіреулері шетелдерге кетті.

### 1960–1980 жылдардағы республиканың қоғамдық-саяси өміріндегі үдерістер.

Кеңес Одағы әрбір жаңа басшысының өкімет билігіне келуі олардың өздерінің алдындағы кезеңде жіберілген қателіктер мен бұра тартушылықты жою жөніндегі белсенді «реформаторлық» қызметімен қатар жүрді. 60–80-жылдары республиканың қоғамдық-саяси өмірінде күрделі жағдай қалыптасты. Кеңестік биліктің әлеуметтік-экономикалық саясаттағы қателіктері қоғамдық-саяси қатынастарға да әсерін тигізбей қойған жоқ.

Партиялық басшылық бұл салаларды мүлтіксіз әрі ешқандай проблема жоқ деп санады. 70-жылдардың ортасынан бастап мемлекеттік тапсырыс жүйесі енгізілді. Партия комитеттері өнер қайраткерлерін партияның жағымды образын қалыптастыру жолындағы жоспарлы жұмыстарды атқаруға жұмылдырды. Тарихи-революциялық, әскери-патриоттық және моральдық-тұрмыстық тақырыптарға қанша фильм түсіру, қандай басылымдар шығару керектігі алдын ала белгіленіп қойылды. Іс жүргізудің мұндай жүйесі өнердегі тоқыраушылыққа ұрындырып, әдебиетте, кинематографияда, өнердің басқа түрлерінде сүреңсіз шығармалардың жаппай шығарылуына жағдай жасады. Жоспарлы түрде ұлттық мектептерді жою, «одаққа ортақ» атанған сүреңсіз салттар мен дәстүрлерді орнықтыру, тарих пен мәдениеттің көне ескерткіштеріне немқұрайды көзқарас сипат алды. Идеологиялық тазалық шарттарына сай келмейтін шығармаларға тыйым салынды немесе ар-

<div style="border:1px solid #000; padding: 5px; width: 250px; float: right; margin-left: 10px;">
<b>Интеграция</b><br>
<i>Дүниежүзі тарихы,</i><br>
XX ғасырдың екінші жартысындағы әлемнің саяси картасы.<br>
XX ғасырдың 60–70-жылдарында КСРО-дағы экономикалық қиыншылықтар.<br>
1979–1985 жылдар аралығындағы «қырғиқабақ соғыстың» ерекшеліктері.
</div>

58

END OF PAGE: 59
START OF PAGE: 60


найы қорларға тапсырылды. 1975 жылы жарық көрген Олжас Сүлейменовтің «Аз и Я» кітабы кітапханалардан алынып тасталды, жаңа басылымына тыйым салынды. Кеңестік өмір шындығы жөнінде айтылатын сын атаулының бәріне тосқауыл қойылды.

Саяси жағынан «басқаша ойлаушыларға» (диссидент) қарсы бұқаралық ақпарат құралдары, қоғамдық жиналыстар белсенді, мақсатты түрде пайдаланылды. «Идеологиялық зиянды» әрекеттерді КГБ (Мемлекеттік қауіпсіздік комитеті) мен партиялық органдар мұқият бақылап отырды. Осындай «кінәларымен» көзге түскен адам құрыңға ұшырады. Өзіндік балама бағыт ұстанып, Кеңес өкіметі органдарымен қақтығысқа барғандардың қатарында Махмет Құлмағамбетов болды. Мамандығы жоғары, терең білімді философ Махмет Құлмағамбетов 1962 жылы кеңестік тәртіпке қарсылығы үшін Қостанай облысының Рудный қаласында тұтқындалып, 7 жыл мерзімге сотталды.

Азаматтардың жүріс-тұрысына бақылаудың күшеюі адам төзгісіз жағдай қалыптастырды. Кеңес басшылығының шағын тобы қабылдаған көптеген маңызды шешімдер қисынсыз әрі Кеңес халқының мүдделеріне керегәр болды.

Ұлт саясатындағы бұрмалаулар, кеңестік идеологияның үстемдігі, еркін ой-пікір айтуға өкіметтің төзбеушілігі әсіресе зиялылар арасында наразылық туғызды. КОКП-нің ұлттық саясатының негізгі ережелерін қайта қарауды талап етудің әрекеттерін 60-жылдары Мәскеудің жоғары оқу орындарында оқып жүрген қазақ студенттері: Мақаш Тәтімов, Сәбетқазы Ақатаев, Мұрат Әуезов т.б. жасады.  
*Олар «Жас тұлпар» жасырын қоғамдық ұйымын құрып, саяси және ағартушылық қызметпен айналысты.* Болатхан Тайжан, Марат Сембин, Қайрат Қадыржанов, Ғаділбек Шалахметов осы ұйымның белсенді мүшелері болды. Ұлттық саясат саласындағы бұрмалаушылықтар, КСРО мен Қазақстан аумақтарында тұратын халықтарды ассимиляциялау және «орыстандыру» әрекеттері республиканың көптеген азаматтарының наразылығы мен қарсылығын туғызды.

**1979 жылғы Целиноградтағы оқиғалар.** Қазақ халқының мүдделерімен санаспаудың айқын көрінісі КОКП ОК саяси бюросының 1979 жылғы көктемдегі Қазақстан аумағында неміс автономиясын құру туралы шешімі еді. Болашақ автономияның орталығы Целиноград (қазіргі Ақмола) облысында орналасқан Ерейментау қаласы

59

END OF PAGE: 60
START OF PAGE: 61
болып белгіленіп, құрамына Көкшетау, Қарағанды және Павлодар облыстарының бірқатар аудандары енгізілуі тиіс болды. Қазақстан КП ОК-нің 1-хатшысы Д. А. Қонаев неміс автономиясын құру жөніндегі Орталықтың ұсыныс-жоспарына қарсы шықты. Алайда бұл қарсылық ескерілмеді. Қазақстанда әсіресе оның солтүстік облыстарында неміс автономиясының құрылатыны жөніндегі хабар жылдам тарады. 1979 жылы 16 маусымда қазақ жастары Целиноградтың орталығындағы Ленин алаңына жинала бастады. Жастар қолдарына *Қазақстан біртұтас* және *Неміс автономиясына жол жоқ!* деген ұрандар көтеріп шықты. Шеру де сөз сөйлегендер байсалды пікірлер білдірді. Қазақстанның көп ұлттар мекендеген республика екендігін және мұнда ондаған жылдар бойы қазақтар, орыстар, украиндар, немістер, татарлардың, басқа да көптеген ұлт өкілдерінің қоян-қолтық еңбек етіп жатқанын айтты. Осындай маңызды шешімнің жұртшылықтың кең талқылауынсыз қабылданғанына наразылық білдірілді. Облыс басшыларының жиналғандарды тез арада таратып жібермек болған әрекеттері сәтсіз аяқталды. Шеруге қатысушылар сапқа тұрып, қала көшелерімен ұрандатып өтті.

Келесі шеру 19 маусымда болды. Шеруге қатысушылар облыстың басшыларына автономияны құруға қарсы үндеу тапсырды. Митингке қатысушылардың алдына облыстық атқару комитетінің төрағасы Абылайхан Жолмұхамедов пен облыстық партия комитетінің бірінші хатшысы Николай Морозов шықты. Морозов өзінің ұзаққа созылған, шашыранқы сөзінде адамдарды облыста ешқандай автономияның құрылмайтынына сендірді. Алайда адамдар қобалжулы еді. Толқулар облыстың басқа да елді мекендеріне ауысып, Атбасар, Ерейментау, Көкшетауда да орын алды. Қандай да бір өрескел құқық бұзушылыққа жол берілмегенмен, халықтың көңілінде өкпе, әлденеден сақтану сезімі қалды. Шеруге қатысушылардың кейбіреулері әкімшілік жолмен жазаланды. Халық наразылығы барысында неміс автономиясының құрылуына жол берілмеді.

Республика басшылығы мен КГБ шерулер жөніндегі ақпараттың ел арасына тарап кетпеуіне барынша күш салып бақты. Болған оқиғалар жөнінде баспасөзде де ешқандай хабар берілмеді. Алайда Целиноградтағы 1979 жылғы толқулар жөніндегі сөздер республикада көп уақыт бойы айтылып жүрді. *Белгілі мемлекет және қоғам қайраткері, 1955–1961 жылдары Қазақ КСР-і Жоғарғы Кеңесі, Ми-*

60

END OF PAGE: 61
START OF PAGE: 62
```markdown
**Өзін-өзі тексеруге арналған сұрақтар**

1. Елдің қоғамдық дамуының прогресшіл бағытына не бөгет жасады?  
2. Қазақ жастарының кеңестік жүйеге көзқарастарынан нені байқауға болады?  
3. 60–80-жылдары кеңестік тоталитарлық тәртіпке қарсы күрескен ұлт зиялылары кімдер еді?  
4. Целиноградтағы жастар шеруінің тарихи тағылымы неде?

**1-тапсырма.** Қоғамдық-саяси өмірде қандай мәселелер шешілмегенін анықтаңдар.

**2-тапсырма.** 1965–1985 жылдардағы қоғамдық-саяси өмірдің оң және теріс жақтарын талқылаңдар. Қандай қорытынды шығаруға болады?

**3-тапсырма.** Ұлттарды қосу саясатының идеологиялық негізделуін салыстыра отырып түсіндіріңдер.

**4-тапсырма.** «Қазақстандағы ұлтаралық қатынастар» кестесін толтырыңдар.

| 1960 жылдары құрылған қазақ жастарының ұйымдары | Кеңес үкіметі органдары мен ашық қақтығысқа барған азаматтар | 1979 жылғы Целиноградтағы оқиғалардың себебі |
| ----------------------------------------------- | ------------------------------------------------------------ | -------------------------------------------- |
|                                                 |                                                              |                                              |


**Шығармашылық тапсырма.** Қоғамдық-саяси жүйе не себепті ұлт зиялыларын күрес жолына шығуына мәжбүрледі? Өз пікірлеріңді білдіре отырып, дәлелді фактілермен жазып шығыңдар. Д. А. Қонаевқа тұлға ретінде сипаттама беріңдер (мемлекет қайраткері ретінде, сондай-ақ тарихта алатын орны).

----

### А дерегі

# ШЫНЖЫРДА ӨТКЕН ЖОЛБАРЫС

Жұмабек Ахметұлы Төшенев (1915–1986) – мемлекет және қоғам қайраткері. Ақмола құрылыс техникумын (1932), ҚОКП ОК жанындағы жоғары партия мектебін (1955) бітірген. 1934–
```

END OF PAGE: 62
START OF PAGE: 63
Ж. А. Төшенев

1939 жылдары Бейнетқор аудандық атқару комитетінің хатшысы, аудандық жер бөлімінің меңгерушісі, 1939–1943 жылдары Солтүстік Қазақстан облысында жер бөлімінің бастығы, 1944–1947 жылдары Солтүстік Қазақстан облысы партия комитеті хатшысының орынбасары, малшаруашылығы бөлімінің меңгерушісі, 1947–1948 жылдары Солтүстік Қазақстан облысы атқару комитеті төрағасының орынбасары, төрағасы (1948–1952) болды. 1952–1955 жылдары Ақтөбе облыстық партия комитетінің 1-хатшысы, 1955–1960 жылдары Қазақ КСР-і Жоғарғы Кеңесі Төралқасының төрағасы, 1960–1961 жылдары Қазақ КСР-і Министрлер Кеңесінің төрағасы қызметтерін атқарды. Ж. Төшенев республиканың саяси, экономикалық, мәдени дамуына басшылық жасаған жылдары қазақ мемлекетінің аумақтық тұтастығының сақталуына көп еңбек сіңірді. Маңғыстауды Түрікменстанға қосу жөніндегі ұсыныстарға тойтарыс берді. Тың өлкесіне біріктірілген солтүстік облыстарды Ресейге, Оңтүстік Қазақстанның мақта егетін аудандарын Өзбекстанға беруге қарсы шықты. Қазақстан жерінде ядролық жарылыстар жасауға қарсылық білдірді. Шығармашылық одақтар өкілдеріне үй-пәтер бергендігі үшін Алматының ортасында «қазақ ауылы» құрды деп айыпталды. «Қазақ әдебиеті» газетiн жабудан, «Социалистік Қазақстан» газетiн «Казправданың» аудармасы етіп шығару қаупінен қорғап қалды. «Ұлтшыл» деп айыпталып, Н. Хрущевтің нұсқауымен қызметінен босатылды. 1961–1975 жылдары Шымкент (қазіргі Оңтүстік Қазақстан) облыстық атқару комитеті төрағасының орынбасары болды. 1975 жылы одақтық дәрежедегі дербес зейнеткерлікке шықты.

_С. Дүйсен, Қ. Еңсенов. Ж. А. Төшенев. – Алматы: «Литера-М» ЖШС, 2012._

### 5-тапсырма. Топтық жұмыс арқылы Жұмабек Ахметұлы Төшеневтің қайраткерлігін ашып көрсетіңдер. А дерегімен жұмыс жасаңдар.

1. Ж. Төшеневтің қызметі жөнінде баяндаңдар.  
2. Қазақ жерінің аумақтық тұтастығын сақтауға зор үлес қосқаны жөнінде дәлелдер келтіріңдер.  
3. Еліміздің дамуына сүбелі үлес қосқан басқа тарихи тұлғамен салыстыра отырып, талдау жасаңдар.

62

END OF PAGE: 63
START OF PAGE: 64
§9. «Тоқырау» жылдарындағы демографиялық үдерістер

# §9. «Тоқырау» жылдарындағы демографиялық үдерістер

**Зерттеу сұрағы:** Қазақстандағы урбандалу үдерісіне қандай факторлар әсер етті?

**Бұл сабақта:**  
Демографиялық өзгерістердің себеп-салдарлық байланысын талдау арқылы дәйекті қорытынды жасаймыз.  
Өткен тарихи кезеңдермен сабақтастықты орнату арқылы қазіргі кезеңдегі демографиялық үдерістерге баға береміз.

## Тірек сөздер:

| Қазақша                                                                                                         | Ағылшынша                                                                                                      |
| --------------------------------------------------------------------------------------------------------------- | -------------------------------------------------------------------------------------------------------------- |
| Демографиялық саясат<br/>Урбандалу<br/>Жұмысшылар<br/>Өнеркәсіп салалары<br/>Халықтың табиғи өсімі<br/>Әл-ауқат | Demographic policy<br/>Urbanization<br/>Workers<br/>Industries<br/>Natural growth of the population<br/>Wealth |


**Халықтың табиғи өсімі** – халық санының артуы, халықтың құрамын, санын және өсуін зерттейтін статистика саласы.  
**Урбандалу** – қала тіршілігі мен тұрмысы және мәдениетінің үсте­мдікке ие болуы. Қала халқының табиғи өсімі, ауылдық жерлерден қалаға қарай көшу.

### «Тоқырау» жылдарындағы демографиялық үдерістер.  
Соғыстан кейін республикамызға ұйымдасқан түрде көші-қон тасқыны 1954–1962 жылдары Тың игеру кезеңінде жүргізілді. Қазақстан халқының саны 1970 жылға қарай 13 млн адамға жетіп, олардың ішінде қазақтар 32,6%-ды құрады.  
Демографиялық үдерістердің ішінде халықтың миграциясы өте маңызды орын­ды алды. Миграцияның екі түрі болады:  
1) халықаралық (мемлекетаралық, сыртқы) және 2) ішкі миграция (мемлекет ішіндегі миграция).

<div style="border:1px solid #000; padding:5px; margin:10px 0; width:fit-content;">
<b>Интеграция</b><br>
<i>Дүниежүзі тарихы,</i><br>
XX ғасырдың екінші жартысындағы әлемнің саяси картасы.
</div>

1970 жылдардан бастап келушілерден көшіп кетушілердің саны арта түсті. 1989 жылғы санақ бойынша Қазақстанда халық саны

63

END OF PAGE: 64
START OF PAGE: 65
16,2 млн адамға жетті. Олардың ішінде 9 млн-нан астамы – қала тұрғындары, ал 7 миллионы ауылдық жерлерде тұрды. Техникалық прогрестің негізінде республикада өнеркәсіптің жаңа салалары дами бастады. 60-жылдардағы өнеркәсіптің даму қарқыны республика картасында Ақтау, Степногорск, Арқалық т.б. жаңа қалалардың пайда болуына себепші болды. Жаңа қалалардың салынуы пайдалы қазбалар мен ірі кен орындарымен байланысты еді. Бұрынғы жұмысшы кенттері қалаларға айналды. Республиканың жеңіл өнеркәсібі де тез қарқынмен дамып, тек бес жылдың ішінде жеңіл және тоқыма өнеркәсібінің 14 ірі фабрикалары мен комбинаттары қатарға қосылды. Өндіріс орындарында жұмыс істеу үшін елдің барлық түкпірінен жұмысшылар тартылды. *Нәтижесінде республиканың демографиялық жағдайы бұрынғыдан да қиындап кетті. Мәселен, 1959–1975 жылдары Қазақстанға басқа республикалардан 179 мың адам келіп қосылды.* Елдің демографиялық дамуының ерекшелігі – халықтың абсолюттік санының өсуі болды. Өмір сүру деңгейінің төмендеуі, жұмыссыздық, экологиялық мәселелер халықтың денсаулығына және демографиялық жағдайына кері әсер етті. Халықтың табиғи өсуі, бала туу көрсеткіші төмендеді, өзге ұлт өкілдері республикадан көшіп кете бастады.

### Өзін-өзі тексеруге арналған сұрақтар

1. Қазақ халқы неліктен демографиялық дағдарысқа ұшырады?  
2. Қазақтар арасында урбанизация үдерісі баяу жүруінің себебі неде?  
3. 1970 жылдардағы көші-қон үдерісінде қандай ерекшелік байқалады?

### А дерегі

1939 жылғы Бүкілодақтық халық санағына сәйкес қазақтардың саны 2 237 625 адамды құрады немесе 1926 жылмен салыстырғанда 1 299 987 адамға немесе 1,6 есеге кеміді. Республика ұлттық құрылымындағы қазақтардың үлес салмағы 37,8%-ды көрсетті, яғни 19,3%-ға немесе 1,5 есе кеміді. Орыстар халықтың басым көпшілігіне айналды (2 458 687 адам), олардың саны 2 есе көбейіп, үлес салмағы 40%-ға теңелді. Қазақтардан басқа барлық ұлттардың – украиндардың, өзбектер мен ұйғырлардың саны, сондай-ақ «басқа ұлттардың» үлесі де 3,2%-ға дейін көбейді. 1939–

END OF PAGE: 65
START OF PAGE: 66
1959 жылдардағы көші-қон үдерістерінің нәтижесінде Қазақстан көпұлтты республикаға айналды.

Қазақстан тарихы (көне заманнан бүгінге дейін). – Бес томдық. 4-том. Алматы, 2010, 645, 653-беттер.

## 1-тапсырма.  
Демографиялық өзгерістердің себеп-салдарын анықтап, кестені толтырыңдар.

| Демографиялық өзгерістердің себептері | Демографиялық өзгерістердің салдары | Қорытынды (өз пікіріңді білдір) |
| ------------------------------------- | ----------------------------------- | ------------------------------- |
|                                       |                                     |                                 |


## 2-тапсырма.  
Мәтінді оқып, тың игеру салдарынан қандай демографиялық өзгерістер болғанын анықтаңдар.

1954–1962 жылдары тың игеруге КСРО-ның еуропалық бөлігінен 2 млн адам келді. Сол себепті қазақ халқы өз жерінде азшылық жағдайына түсті. Осы кезеңде кеңестік әкімшілік-өміршілік басқару жүйесінің кемістіктері айқын байқалды. Қазақстанның әлеуметтік-демографиялық мүдделері мен ұлттық ерекшеліктері ескерілмеді. Қоршаған орта мен халықтың денсаулығын қорғау өткір мәселеге айналды. Тың игерілген облыстарда жүздеген қазақ мектебі жабылды. Бұл, **біріншіден**, қазақ жастарның ұлттық тілі мен мәдениетінен қол үзіуіне әкеп соқтырды. **Екіншіден**, Қазақ елінің елді мекендері мен жер-су атаулары орысша атала бастады. Тың игеру кезінде құрылған совхоздарда жергілікті халықтың ерекшеліктері ескерілмеді. Жайылымдардың қысқаруы қазақ халқының дәстүрлі мал шаруашылығына кері әсерін тигізді. Республикада өзге ұлттардың саны артып кетті.

<div style="border:1px solid black; padding:10px; margin:10px 0; width:fit-content;">
<strong>Ойталқы</strong><br>
«Қазақ халқы өз жерінде азшылыққа душар болды». Бұл дерек арқылы қандай қорытынды жасауға болады?
</div>

## 3-тапсырма.  
Халықтың әлеуметтік әл-ауқатындағы өзгерістерді салыстырмалы түрде көрсетіңдер.

| 1965 жыл | 1985 жыл |
| -------- | -------- |
|          |          |


65

END OF PAGE: 66
START OF PAGE: 67
ТӨРТІНШІ БӨЛІМ | КЕҢЕСТІК ҚАЗАҚСТАН МӘДЕНИЕТІ (1946–1985 ЖЫЛДАР)

# §10. XX ғасырдың екінші жартысындағы білім беру жүйесінің дамуы

**Зерттеу сұрағы:** Кеңестік білім беру саласындағы реформалар қандай мақсатты көздейді?

Бұл сабақта білім мен ғылым саласындағы мемлекеттік саясатқа баға береміз.

## Тірек сөздер:

| Қазақша                                    | Ағылшынша                               |
| ------------------------------------------ | --------------------------------------- |
| Жалпыға бірдей міндетті жеті жылдық білім  | General obligatory seven-year education |
| Жалпыға бірдей міндетті сегіз жылдық білім | General obligatory eight-year education |
| Еңбек-политехникалық мектебі               | Labor and polytechnic school            |
| Кәсіптік-техникалық білім                  | Vocational and technical education      |
| Жоғары білім                               | Higher education                        |
| Жұмысшы жастар мектебі                     | Working youth school                    |
| Шағын жинақты мектеп                       | Small comprehensive school              |


> **Шағын жинақты мектеп** – тұрғырлардың саны аз аймақтарда жұмыс істейтіндіктен, оқушыларының аздығына байланысты біріктірілген, толық емес сыныптардан тұратын, оқу үдерісін жоспарлау мен ұйымдастыруда өзіндік ерекшеліктері бар жалпы білім беру мекемесі.

----

**Интеграция**  
*География* пәні бойынша әлеуметтік-экономикалық ресурстар; ғылыми-техникалық революция үдерісі, бағыттары; XX ғасырдың екінші жартысындағы – XXI ғасырдың басындағы ғылым, білім, технология;  
*Құқық негіздері* пәні бойынша азаматтық құқық түсінігі тақырыптарымен байланыстыру.

**Есіңе түсір!**  
Кеңестік Қазақстанның мәдениеті: білім мен ғылым.

86

END OF PAGE: 67
START OF PAGE: 68
Уақыт сызығы

| Жыл                          | Оқиға                                                                                                        |
| ---------------------------- | ------------------------------------------------------------------------------------------------------------ |
| 1947 жыл                     | «Қазақ КСР-інде жоғары және орта білім беруді одан әрі жетілдіру шаралары туралы» қаулы қабылданды           |
| 1949 жыл                     | Жалпыға бірдей міндетті 7 жылдық білім беру қолға алынды                                                     |
| 1959 жыл                     | «Мектептің өмірмен байланысын нығайту және халыққа білім беру жүйесін одан әрі дамыту туралы» Заң қабылданды |
| 1962–1963 оқу жылынан бастап | Жалпыға бірдей міндетті 8 жылдық білім беруге көшу                                                           |
| 1966 жыл                     | «Жалпы білім беретін орта мектептің жұмысын одан әрі жақсарту шаралары туралы» қаулы қабылданды              |
| 1970 жыл                     | «Жалпыға бірдей орта білім беруге көшу» туралы қаулы қабылданды                                              |
| 1984 жыл                     | Кезекті мектеп реформасы жүрді. Реформада баланы 6 жастан бастап оқыту, 10 жылдықты енгізу қарастырылды      |
| 1999 жыл                     | «Білім туралы» Заң қабылданды. Ол бойынша негізгі мектеп – 9-сынып, орта мектеп 10–11-сыныптармен аяқталды   |


**XX ғасырдың екінші жартысындағы білім беру жүйесінің даму ерекшеліктері.**  
Соғыстан кейінгі жылдары республиканың мәдени өмірінде жағымды өзгерістер орын алды. Ұлы Отан соғысы кезінде қазаға ұшыраған мамандардың орнын толтыру, ғылым мен білімді одан әрі дамытуға назар аударылды. Өнеркәсіп орындарының көбеюі, жаңа совхоздардың ашылуы жан-жақты дайындығы бар, шеберлігі жоғары мамандарды талап етті.  
Бұл міндетті шешу мақсатында Кеңес өкіметі 1947 жылғы қарашада «Қазақ КСР-інде жоғары және орта білім беруді одан әрі жетілдіру шаралары туралы» қаулы қабылдады. Қаулы бойынша республикаға мектептер мен басқа да оқу орындарының құрылысына, олардың материалдық-техникалық базасын жабдық-  

67

END OF PAGE: 68
START OF PAGE: 69
тауға қосымша қаржы бөлінді. Қазақстанға кәсіби мамандар жібе­рілді. Жергілікті жастарды елдің орталық жоғары оқу орындары­на қабылдау саны артты. 60 мыңнан астам мамандар даярланды.

Мемлекет мектептердегі білім беруге қажетті қаржының кө­лемін ұлғайтты. Егер 1946 жылы бұл мақсатқа 85,6 млн сом бөлінсе, 1950 жылы 146,5 млн сом бөлінді. Адамдар аз қоныс­танған аудандарда интернаттар жүйесі құрылып, 1953 жылы оларда 40 мыңдай бала оқыды. Республика үкіметі жалпыға бір­дей міндетті орташа білім алу, ал облыстық және өнеркәсіптік ірі орталықтарда – онжылдыққа көшу жөнінде шараларды жү­зеге асырды. Тұтас алғанда, *1950 жылға қарай республика­да жалпы білім беретін 9 088 мектептер жұмыс істеп, оларда 1 млн 439 мың оқушы білім алды.* Қажеттілігіне қарай кешкі және сырттай оқытатын мектептер ашылды. Солай болғанмен де, оқу орындарында, мектептерде сабақ өткізетін бөлмелер, оқулықтар, тіпті мұғалімдердің өздері де жетіспеді.

Соғыстан кейін білім беру ісінде жағымды өзгерістер де орын алып, 1950 жылдары облыс орталықтарында педагогикалық инсти­туттар ашылды. 1954–1955 оқу жылында мұғалімдердің 15%-ның ғана жоғары білімі болса, 1979 жылы мектептердегі жоғары білімді мұғалімдердің саны 58%-ға артты. Алайда Тың игеруге байланыс­ты Қазақстанға мыңдаған славян қоныстанушыларының келуімен жүздеген қазақ мектептері жабылып, олар орыс немесе аралас мек-

![Бастауыш сынып оқушылары](https://user-images.githubusercontent.com/123456789/placeholder.jpg)

Бастауыш сынып оқушылары

----

68

END OF PAGE: 69
START OF PAGE: 70


тептерге айналдырылды. Қазақстанда 1970–1980 жылдары жалпыға бірдей 8 жылдық білім беру ісі жүзеге асырылды. Дегенмен қазақ мектептерінің жағдайы ауыр болып қала берді. 1970 жылдары ірі агрокешендер құрылды, «болашағы жоқ» елді мекендер жойылып, шағын жинақты қазақ мектептері жабылды. Мектептерде білім беру ісі тоталитарлық тәртіптің ықпалынан шықпады.

❓ Өзін-өзі тексеруге арналған сұрақтар  
1. 1950 жылдары республикада білім беру ісі қалай дамыды?  
2. «Қазақ КСР-інде жоғары және орта білім беруді одан әрі жетілдіру шаралары туралы» қабылданған қаулының нәтижесі қандай?

**1-тапсырма.** Кеңестік білім беру реформаларының қандай оң және теріс жақтары болды?

**2-тапсырма.** Жұптық жұмыс. Білім беруді дамыту саласының жағымды және жағымсыз жақтары. Берілген тапсырманы орындай отырып, кестені толтырыңдар.

| Жағымды жақтары | Жағымсыз жақтары | Қорытынды (өз пікіріңді білдір) |
| --------------- | ---------------- | ------------------------------- |
|                 |                  |                                 |


----

### §11. ХХ ғасырдың 40–80-жылдарындағы қазақстандық ғалымдардың ғылымды дамытудағы жетістіктері

**Зерттеу сұрағы:** ХХ ғасырдың екінші жартысында ғылымның қай салалары көбірек дамыды?

Бұл сабақта білім мен ғылым саласындағы мемлекеттік саясатқа баға береміз.

**Тірек сөздер:**

| Қазақша                                                                                                                  | Ағылшынша                                                                                                               |
| ------------------------------------------------------------------------------------------------------------------------ | ----------------------------------------------------------------------------------------------------------------------- |
| Ұлттық Ғылым академиясы<br/>Катализаторларды электрохимиялық әдістермен зерттеу<br/>Информосомалар<br/>Қоғамдық ғылымдар | National Academy of Science<br/>Electrochemical methods for the study of catalysts<br/>Informasomes<br/>Social sciences |


69

END OF PAGE: 70
START OF PAGE: 71
Ғылыми орталық

**Ғылыми орталық** – әртүрлі ғылыми және басқа ұжымдардың ғылыми-зерттеулерді ұйымдастыру нысаны. Әдетте, ірі ғылыми-зерттеу институттары, конструкторлық-жобалау ұйымдары жоғары оқу орындарының базасында құрылады. Жұмыс мақсаттарына қарай кешендік (негізінен іргелі зерттеулер бойынша), оқу-ғылыми, оқу-ғылыми-өндірістік болып бөлінеді.

<div style="border:1px solid black; padding: 5px; margin: 10px 0;">
  <b>Интеграция</b><br>
  <i>География</i> пәні бойынша ғылыми-техникалық революция үдерісі; Қазақстанның индустриялық-инновациялық даму бағыттары.<br>
  <i>Дүниежүзі тарихы</i> пәні бойынша ХХ ғасырдың екінші жартысы – XXI ғасырдың басындағы ғылым, білім, технология; ХХ ғасырдың екінші жартысы – XXI ғасырдың басындағы жаратылыстану, қоғамдық ғылымдар, техника мен өндірістегі маңызды жаңалықтар мен жетістіктер тақырыптарымен байланыстыру.
</div>

### Ғылым саласының дамуы.

Еліміздің ғылыми әлеуеті де арта түсті. Республиканың мәдени өміріндегі ерекше оқиға – 1946 жылы КСРО ҒА Қазақ филиалының негізінде Қазақ КСР Ғылым академиясының ашылуы болды.

Қазақ КСР Ғылым академиясының ашылуына ұйымдастырушылық жағынан мемлекет және қоғам қайраткері Н. Ондасынов зор еңбек сіңірді.

*1946 жылы мамырда Қазақстан Ғылым академиясының салтанатты ашылу рәсімі өтті. Аса көрнекті ғалым Қаныш Сәтбаев оның алғашқы президенті болды.* Академияның құрметті мүшелері болып И. Бардин, С. Вавилов, И. Мещанинов, В. Обручевтер сайланды.

Қ. И. Сәтбаев Қазақстан ғылымында ерекше орын алды. Ол қазақстандық металлогения ғылымы мен геология ғылыми мектебінің не-

![Қ. Сәтбаев Қазақ КСР Ғылым академиясы ғимаратының алғашқы кірпішін қалауда. 26 сәуір 1951 жыл](image_url)

70

END OF PAGE: 71
START OF PAGE: 72
```markdown
різін қалады. Жезқазған кен орындарын зерттеген іргелі еңбегі үшін КСРО Мемлекеттік сыйлығы, геология-минералогия ғылымдарының докторы ғылыми атағы беріліп, КСРО ҒА-ның корреспондент-мүшелігіне сайланды.

1950 жылдың соңында Қазақ КСР ҒА-ның жүйесінде 50 ғылыми-зерттеу мекемесі, оның ішінде 19 институт, 13 сектор, екі мұражай, обсерватория, үш ботаникалық бақ пен 8 ғылыми база жұмыс істеді. Академияда ғылыми-техникалық прогреске өз үлестерін қосқан 500-ге жуық аспирант білім алды.

1960 жылдардың соңына қарай Қазақстан КСРО-ның ірі ғылыми орталықтарының біріне айналды.  
_1985 жылы республикада 40 377 ғылыми қызметкер жұмыс істеді. Олардың 864-і – ғылым докторы, ал 650-і – Ғылым академиясының академиктері, корреспондент-мүшелері, профессорлары болды._

Соғыстан кейінгі жылдары Қазақстан ғалымдарының қатысуымен пайдалы қазбалардың көптеген кен орындары зерттелді. Түсті металдардың жаңа кен орындарын ашу мен игеру өз кезегінде жаратылыстану ғылымдарының одан әрі дамуына әсер етті. Мысалы, 1946–1949 жылдары Қазақ КСР ҒА-ның ғылыми-зерттеу мекемелері 900-ден астам жобалар мен зерттеулерді өндірісске енгізуге ұсыныс жасады. Ғылыми ізденістердің тиімділігін арттыру үшін Қазақ КСР ҒА-ның көшпелі сессиялары өткізіліп тұрды. Қазақстан ғалымдарының өндірісті дамытуға бағытталған нақты ұсыныстары жекелеген аймақтардың өндіргіш күштерін зерттеу мен оларды тиімді пайдалануға көмегін тигізді. Бұл кезеңде ғылым біршама жетістіктерге жетті.

> **Есіңе түсір!**  
> Кеңестік Қазақстанның мәдениеті, білімі мен ғылымы. КСРО Ғылым академиясының Қазақ филиалы. Қазақстандық ғалымдар мен олардың ғылыми жетістіктері. Қ. И. Сәтбаевтың ғылым саласындағы жетістіктері.

![Қазақ КСР Ғылым академиясы](image_path)

Қазақ КСР Ғылым академиясы болды.
```

END OF PAGE: 72
START OF PAGE: 73
Осыған қарамастан, Қазақстанда аса маңызды іргелі ғылыми жобалар ұйымдастырушылық және материалдық жағынан толық қамтамасыз етілмеді. Ғалымдардың пікірі әміршіл-әкімшіл талапқа сәйкес келмеген жағдайда есепке алынбады. Ғылымды жоғарыдан басқару орын алып, ғылым мен күнделікті өмір арасында алшақтық ұлғая түсті.

![Зертханалық жұмыс](attachment:image.jpg)

«Тоқырау» жылдарында қатты зардап шеккен сала қоғамдық ғылымдар еді. Ғылыми еңбектерді бағалау мен ғылыми дәрежеге беруді Мәскеу шешті. Жергілікті ұлт өкілдерінен шыққан ғалымдардың сандық мөлшеріне шек қойылды. Қазақстан тарихы өрескел бұрмаланды. Тарихшылар тек Кеңес заманныңның жетістіктерін зерттеуге жұмылдырылды. Тәуелсіздік үшін күрескен қайраткерлер буржуазияшыл-ұлтшыл ретінде сипатталды. Кеңес билігі тұсындағы ауыр нәубеттердің сырын ашуға бағытталған зерттеулер жүргізуге тыйым салынды.

Дегенмен де соғыстан кейінгі жылдары ғалымдар бірқатар ғылыми бағыттар – математика және механика, квантты электроника, қатты денелер физикасы, ядролық энергетика, химия, ғарышты игеру бойынша дүниежүзі ғылымының алдыңғы сапына шықты.

72

END OF PAGE: 73
START OF PAGE: 74
Өзін-өзі тексеруге арналған сұрақтар

1. Қазақ КСР Ғылым академиясының ашылуы қандай табыстар әкелді?  
2. Қазақстан ғылымының даму жолында қол жеткізген жетістіктері қандай?

**1-тапсырма.** Қосымша деректерді пайдалана отырып, кестедегі мәліметтерді толықтырыңдар. Олардың қандай еңбектерін білесіңдер?

| Д. Сокольский                                                         | У. Ахметсафин                                                          | М. Айтхожин                                                                                       | А. Бараев                                                  |
| --------------------------------------------------------------------- | ---------------------------------------------------------------------- | ------------------------------------------------------------------------------------------------- | ---------------------------------------------------------- |
| Катализаторларды электрохимиялық әдістермен зерттеу мәселесін көтерді | Гидрогеология және гидрофизика рылымдары саласында нәтижелі еңбек етті | Генетика мен микробиология саласында табысқа жетіп, өсімдік жасушаларындағы информосомаларды ашты | Топырақ қорғаудың жаңа жүйесін жасауда зерттеулер жүргізді |


| Ә. Марғұлан                                                                                                                               | Е. Бөкетов                                                                                                                                                                                                                                                                        | К. Ақышев                                                                                            |
| ----------------------------------------------------------------------------------------------------------------------------------------- | --------------------------------------------------------------------------------------------------------------------------------------------------------------------------------------------------------------------------------------------------------------------------------- | ---------------------------------------------------------------------------------------------------- |
| Қазақстан археология мектебінің негізін салушы, ғылымның көптеген этнография, тарих, шығыстану, әдебиеттану, өнертану салаларын зерттеген | Тұңғыш рет молибден, вольфрам, селен және теллурмен зерттеулер жүргізді. Флотация байыту сатысында бос жыныстардан оңай алынатын тотыққан мысты сульфид түріне айналдыру. Бұл жоғары сапалы шикізаттан бағалы өнім алуға, нәтижесінде табиғи ресурстарды сақтауға мүмкіндік берді | Есік қаласының жанындағы қорғаннан сақ жауынгерінің табылуы дүниежүзі тарихшыларының назарын аударды |


**2-тапсырма.** Қазақстан ғылымында қандай кемшіліктер болған? Кемшіліктер шешімін тапты және шешімін таппағанын талқылаңдар.

| Кемшіліктері | Шешімін тапты    | Шешімін тапты |
| ------------ | ---------------- | ------------- |
|              | Қазақстан ғылымы | Жетістіктері  |


**3-тапсырма.** Төмендегі көп нүктенің орнына өздерің іздепін, тиісті мәліметті жазыңдар.

73

END OF PAGE: 74
START OF PAGE: 75
```markdown
1. Есімдері ғылыми ортада ғана емес, көпшілік қауым арасында кеңінен танымал ғалымдар: ... .  
2. Қазақтар үлесі тым аз болған ғылым саласы: ... .  
3. «Тоқырау» жылдарында қатты зардап шеккен ғылым саласы: ... .  
4. Генетика және микробиология саласындағы еңбегі Лениндік сыйлықпен атап өтілген ғалым: ...  

**4-тапсырма.** Мәтінді оқыңдар. Кейбір ғылым саласының дамуына немесе артта қалуына тағы қандай себептер бар деп ойлайсыңдар?  

1970–1980 жылдары тарих, филология, зоология, ботаника, геология ғылымдары бойынша көптомдық іргелі зерттеу еңбектері жазылды. 1976 жылы биолог-ғалым М. Ә. Айтхожин генетика мен микробиология саласында Лениндік сыйлыққа ие болды. Отандық ғалымдардың зерттеулері Маңғыстауда және Орал-Ембі атырабыңда мұнай мен газдың ірі кендерін игеруге, Ертіс-Қарағанды каналың салуға, топырақ қорғау жүйесін енгізуге көмектесті. Осы жылдары бес томдық «Қазақ КСР тарихы», он томдық «Қазақ тілінің түсіндірме сөздігі», он бір томдық «Қазақстанның металлогениясы», диалектикалық логика жөнінде бірсыпыра іргелі монографиялар мен зерттеулер жарық көрді. Әл-Фарабидің, Ш. Уәлихановтың, Ы. Алтынсариннің мұраларының басылып шығуы қоғамдық ғылымдағы атап айтaрлық оқиға болды. Алайда техниканың ғылыми өзекті салалары – радиоэлектроника, радиотехника, автоматика сияқты салалары назардан тыс қалып қойды. Басқарудың командалық-әкімшілік әдісі, жеткіліксіз қаржыландыру, техникалық, инновациялық жаңалықтар енгізуді жүзеге асырмау ғылымның артта қалуына жеткізді.  

<div style="background-color:#c6e2d9; border-left: 5px solid #2a4d69; padding: 10px; margin: 10px 0;">
  <b>§12. XX ғасырдың 40–80-жылдарындағы әдебиет пен өнердің дамуы</b>
</div>

**Зерттеу сұрағы:** Кеңестік идеология қазақ мәдениетінің дамуына қалай әсер етті?  

**Бұл сабақта:**  
Кеңестік әдебиет пен өнер туындыларында қоғамдық өмірдің бейнеленуін талдаймыз.  
Мұхтар Әуезов шығармаларының әлем әдебиетіндегі орнын бағалаймыз.
```

END OF PAGE: 75
START OF PAGE: 76
Тірек сөздер:

| Қазақша                                                                 | Ағылшынша                                      |
|-------------------------------------------------------------------------|------------------------------------------------|
| Әдебиеттің даму үдерісі                                                  | The process of literature development          |
| Тарихи романдарға бетбұрыс                                              | Turning to historical novels                    |
| Әдебиеттегі тақырыптың шектеулілігі                                    | The limited scope of literature                 |
| Өнердегі жетістіктер                                                    | Achievements in art                             |
| Әдебиеттегі үдерістердің өнерге ауысуы                                | Transfer of literary processes to art          |

**Өнер** – көркем образдар жүйесі арқылы адамның дүниетанымын, ішкі сезімін, жан дүниесіндегі құбылыстарды бейнелейтін қоғамдық сана мен адам танымының формасы.  
**Зиялылар** – сыни ойлауға жетік, қоғамдағы ғылыми-мәдени құндылықтарды қалыптастырып, дамытатын, білім мен тәжірибені жүйелеуге қабілетті әлеуметтік топ.

### Елдің рухани-мәдени дамуы.
Кеңестік жүйе елдің рухани-мәдени дамуын жіті бақылауда ұстады. Бұл саланың еркін дамуына шектеу қойып отырды. Қазақстан Компартиясы ОК үгіт және насихат бөлімінің меңгерушісі, сол уақыттағы белгілі мәдениеттанушы Ілияс Омаров «Е. Бекмахановтың көзқарастарын жақтағаны» мен «түсініксіз позиция ұстанғаны үшін» айыпталды.  
*1951 жылы 31 маусымда «бірқатар жат ұғымдарды баяндайтын Қазақ әдебиеті оқулықтарының барлық басылымдарын алып тастауға...» бұйрық берілді.* Сол кездегі қазақ зиялыларының азаматтық ерлігі үкімет орындарының ойластырған нәрсені аяғына дейін жеткізуіне мүмкіндік бермеді. Қазақтың батырлар жырының «Ер Сайын», «Едіге», «Орақ пен Мамай», «Батыр Шора» сияқты шығармаларын басуға тыйым

<div style="border:1px solid black; padding:5px; margin-top:10px;">
<b>Интеграция</b>  
<b>Дүниежүзі тарихы</b> пәні бойынша ХХ ғасырдың екінші жартысы – XXI ғасырдың басындағы мәдениет. Мәдениеттің негізгі даму бағыттары.  
<b>Қазақ тілі мен әдебиеті</b> пәні бойынша театр өнері, мәдениет тақырыптарымен байланыстыру.  
<b>Есіңе түсір!</b>  
Кеңестік Қазақстанның мәдениеті. Әдебиеттің дамуы. Театр, кино, бейнелеу өнері және оның қайраткерлері. Мәдениет саласындағы кеңестік идеология. Социалистік реализм.
</div>

75

END OF PAGE: 76
START OF PAGE: 77
салынды. Қазақстан жазушыларының барлық шығармаларына қатаң бақылау орнатылды. Цензура күшейді, мұнда басты рөлді Главлит атанған мекеме атқарды. Кез келген шығарманы жарыққа шығару Главлиттің рұқсатымен ғана жүзеге асырылды.

КОКП ХХ съезінің қоғамдық сталинизмнен арылту жөніндегі әрекеті «жылымық» («оттепель») деген атау алды. Жекебасқа табынушылықтың жалғасуына қарсы күрес жазықсыз сотталғандарды ақтаудан көрінді. Лагерьлерге сотталғандардың істерін қайта қарау үшін арнайы комиссиялар жіберілді. Миллиондаған адамдар қысқа мерзімнің ішінде ақталып, түрмеден босатылғанымен, бірқатары ақталмай, түрмелерде қалып қойды. Жазықсыз жазаланған адамдарға бостандық беру әділеттіліктің қайта қалпына келтірілуінің жарқын көрінісі саналды.

Қазақ әдебиетінде жаңа шығармалар жарық көрді. 1947 жылы М. Әуезов өзінің «Абай жолы» роман-эпопеясының екінші кітабын аяқтады. 1949 жылы оған КСРО Мемлекеттік сыйлығы берілді. Замандастардың басынан өткен қиындықтары мен қуаныштары С. Мұқановтың «Сырдария», Ғ. Мұстафиннің «Миллионер», М. Иманжановтың «Алғашқы айлар», И. Шухов пен Н. Ановтың романдарында, А. Тоқмағамбетов, Т. Жароков, Ғ. Орманов, Ә. Тәжібаев, Қ. Бекхожин т.б. поэзиялық шығармаларында көркемдік бейнесін тапты. Қазақстандық ғалымдар мен ақын-жазушылар әртүрлі әдістерге (аллегориялар т.б.) жүгініп, халыққа шындықты жеткізе білді. Сондай батыл ғалымдардың бірі профессор Б. Кенжебаев, жазушылар Ғ. Мүсірепов, Ю. Домбровский, І. Есенберлиндер болды. Репрессияға ұшыраған жазушылар мен ақындар С. Сейфуллин, І. Жансүгіров, Б. Майлин шығармаларының жарық көруі қазақ халқының рухани өмірі үшін орасан зор маңызы бар еді.

Бұл кезеңде әншілер Р. Багланованың, Е. Серкебаевтың, Б. Төлегенованың, балетмейстер Б. Аюхановтардың есімі елге кеңінен таралды. Ш. Аймановтың («Алдаркөссе», «Махаббат дастаны») және А. Қарсақбаевтың («Менің атым Қожа») ел арасындағы халықтың ежелгі және бай тарихы бейнеленген кинофильмдері кең танымал болды. О. Таңсықбаев суретшілік өнерінде үлкен табыстарға қол жеткізді. Қазақстан шеберлерінің шығармалары ЮНЕСКО-ның көрмелеріне қойыла бастады.

END OF PAGE: 77
START OF PAGE: 78
Партия комитеттерінің өктемдігіне қарамастан, бұл кезеңде қазақстандық жазушылардың қаламынан бірқатар іргелі әдеби шығармалар туды. Оқырмандар арасында Б. Момышұлы, М. Симашко, І. Есенберлин, Ә. Кекілбаев, О. Бөкей, Ю. Гердтің шығармалары, М. Мақатаев, О. Сүлейменов, Ж. Молдағалиев, Қ. Салықов, М. Шаханов, Қадыр Мырза Әли, С. Мәуленов, Ф. Оңғарсынова, Т. Молдағалиев, Қ. Ыдырысов т.б. өлеңдері мен поэмалары кең тарады. Ә. Нұрпейісовтің «Қан мен тер» трилогиясына 1974 жылы КСРО Мемлекеттік сыйлығы берілді.

М. Төлебаев («Біржан–Сара» операсы), Е. Брусиловский, Қ. Қожамияров («Назугум») шығармаларында ұлттық фольклор жаңа қырларынан танылды. Ш. Қалдаяқов, Н. Тілендиев, І. Жақановтың әндерін халық жатқа білді. Сахна төрінен әншілер: Ж. Елебеков, Ғ. Құрманғалиев, М. Ержанов, Г. Разиева, Ж. Омарова, Р. Рымбаева, Ә. Дінішевтер тыңдаушыларын өз таланттарымен тәнті етті.

«Қыз Жібек», «Атаманның ақыры», «Транссібір экспресі» атты көркем фильмдер экранға шықты. Н. Жантерин, А. Әшімов, Ы. Ноғайбаев, Ә. Молдабеков, С. Майқанова, Ә. Өмірзақова т.б. сияқты бір топ кино актерлері ұлт мақтанышыына айналды. Жастар арасында «Дос-Мұқасан», «Айгүл», «Арирaн» музыкалық ансамбльдері сүйіспеншілікке бөленді.

Қалалардың көшелері мен алаңдары Х. Наурызбаев, Н. Гаев, Ш. Уәлиханов сынды монументалды кескіндеме шеберлерінің туындыларымен безендірілді, суретшілер М. Кенбаев, Е. Сидоркин, С. Романов т.б. өздерінің тамаша картиналарын жазды. Мәдениетті партия комитеттерінің тарапынан жасалған қысымнан қорғауда мемлекет қайраткері Ә. Жәнібеков көп еңбек сіңірді.

80-жылдардың соңында ұлттық кино өнеріне өздерінің көркем және идеялық принциптері бар кинематографистердің жаңа буыны келді. Олардың жұмыстарының бірқатары жаңашыл шығармашылық әдіс, әлеуметтік тереңдігімен ерекшеленіп, рес-публиканың мәдени өміріндегі елеулі оқиғаға айналды. Олардың қатарына «Қиян» (реж. С. Апырымов), «Адамдар арасындағы бөлтірік» (реж. Т. Теменов), «Сұлтан Бейбарыс» (реж. Б. Мансуров) фильмдерін қосуға болады. О. Рымжанов, С. Өзімов, А. Шәжімбаев тәрізді деректі кино шеберлерінің жұмыстары өткір проблемаларды қозғауымен, шынайылығымен танылды.

END OF PAGE: 78
START OF PAGE: 79
Бұл кезеңдегі мәдениеттегі жетістіктер екіұдай әсер қалдырды. Бір жағынан, білім беру, ғылым мен мәдениет салаларындағы жағымды өзгерістер болып өтті. Ғылым академиясы ашылды, даярланған кәсіби мамандар пайда болды, жаңа театрлар салынды. Екінші жағынан, партиялық өктемдік еркін шығармашылыққа бөгет жасап, мәдениетте көптеген жағымсыз құбылыстар туғызды.

### Өзін-өзі тексеруге арналған сұрақтар
1. 70–80-жылдардағы мәдениеттің дамуына сипаттама беріңдер.  
2. Қазақ әдебиеті, музыкасы мен кино өнерінің қандай дарынды өкілдерін білесіңдер?

### 1-тапсырма.  
Төмендегі көріністер бойынша қазақстандық кино өнерінің дамуы туралы не айта аласыңдар?

![Менің атым Қожа фильмі](image1)  
*«Менің атым Қожа» фильмі*

![Қыз Жібек көркем фильмі](image2)  
*«Қыз Жібек» көркем фильмі*

![Тақиялы періште фильмі](image3)  
*«Тақиялы періште» фильмі*

76

END OF PAGE: 79
START OF PAGE: 80


## 2-тапсырма.  
Сендердің ойларыңша, М. Әуезов шығармашылығының әлем әдебиетіндегі орны қандай және шығармаларының әлем тілдеріне аударылуы жайында талдап түсіндіріңдер.

## 3-тапсырма.  
Кеңестік идеологияның әдебиетке ықпалы болғанына қарамастан, қазақ әдебиеті мен өнерінің әлемдік мәдениетке қандай үлес қосқандығы туралы эссе жазыңдар.

## 4-тапсырма.  
Осы кезеңнің танымал 5 (кино, музыка саласындағы) өнер тарландарын анықтап, туындыларындағы негізгі идеяны талдаңдар.

| Кино, музыка | Негізгі идеясы |
| ------------ | -------------- |
| 1.           |                |
| 2.           |                |
| 3.           |                |
| 4.           |                |
| Қорытынды:   |                |


## 5-тапсырма.  
Оқулықтың хрестоматиясынан Шерхан Мұртазаның социалистік құрылыс тақырыбына арналған «Қара маржан» романынан үзінді оқып, төмендегі сұрақтарға жауап беріңдер.

1. Шығарма авторы кейіпкерін қалай бейнелеп көрсеткен? Сынып болып талқылаңдар.  
2. Басқа қандай әдеби шығармалардан осыған ұқсас оқиғаны оқыдыңдар?  
3. Сол кезеңде осыған ұқсас шығармалар не себепті көп болды?

79

END OF PAGE: 80
START OF PAGE: 81

# БЕСІНШІ БӨЛІМ  
# ҚАЗАҚСТАН «ҚАЙТА ҚҰРУ» КЕЗЕҢІНДЕ (1986–1991 ЖЫЛДАР)

## §13. Қазақстан «қайта құрудың» бастапқы кезеңінде

**Зерттеу сұрағы:** КСРО-ның ыдырауы: заңдылық па әлде кездейсоқтық па?

**Бұл сабақта:**  
Қоғамдық-саяси өмірдің ерекшеліктерін түсіндіру және өзіндік талдау жасаймыз.  
Кеңес үкіметі кезіндегі орын алған әлеуметтік-экономикалық мәселелерді талдаймыз.

**Тірек сөздер:**

| Қазақша                                                                                                                                      | Ағылшынша                                                                                                                                                 |
| -------------------------------------------------------------------------------------------------------------------------------------------- | --------------------------------------------------------------------------------------------------------------------------------------------------------- |
| КОКП XXVII съезі<br/>Әлеуметтік-экономикалық дамуды жеделдету<br/>Қоғамдық жаңару<br/>Демократияландыру шаралары<br/>Пленум<br/>Кадр саясаты | XXVII Congress of the CPSU<br/>Acceleration of socio-economic<br/>Social modernization<br/>Democratization measures<br/>Plenum<br/>Human resources policy |


**Пленум** (лат. plenum – толық) – 1) Қандай да бір ұйымның сайланып қойылған басшылық органы мүшелерінің толық құрамында өтетін жиналысы; 2) Жоғарғы сот органы барлық мүшелерінің мәжілісі.

----

**Интеграция**  
*География* пәні бойынша экономикалық география; әлеуметтік-экономикалық ресурстар.  
*Дүниежүзі тарихы* пәні бойынша халықаралық қарым-қатынастар жүйесі; қарулану жолындағы жарыс. «Қырғи қабақ соғыстың» негізгі оқиғалары; Кеңестік экономиканы реформалаудың сәтсіздікке ұшырау себептері.

80

END OF PAGE: 81
START OF PAGE: 82
Құқық негіздері пәні бойынша құқықтық мемлекет және азаматтық қоғам; адам және азаматтың құқықтары мен бостандықтары.

1980 жылдардағы әлеуметтік-экономикалық жағдай. 80-жылдардың бас кезінде Кеңестер Одағының барлық республикаларында аса ауыр әлеуметтік-экономикалық жағдайлар қалыптасты. Қоғамның саяси ұйымдасуы, экономикалық қатынастардың күні өткен жүйесі елді күрделі дағдарысқа әкеліп тiредi. 1985 жылы наурызда КОКП ОК Бас хатшысының қызметіне М. С. Горбачев сайланды. КОКП ОК-нің сәуір пленумында әлеуметтік-экономикалық өмір мәселелерін жаңаша қарастыру әрекеті жасалды. _Әлеуметтік-экономикалық дамуды жеделдету бағыты_ жарияланды. Сол кездегі саяси басшылық алға қарай жылдам дамуды экономикалық өсу қарқынын төмендетпеу және негізгі күшжігерді осы бағытқа жинақтау есебінен іске асыруды жоспарлады.

Бұл бағыт 1986 жылы ақпанда болып өткен КОКП XXVII съезінде одан әрі дамытылып, мақұлданды. Партия өзін қоғамды жаңарту жолында елді соңынан ерте алатын нақты күш деп жариялады. Бұл кезеңде қоғамдық-экономикалық өмірдің көптеген күрделі мәселелерін шешудің бұрынғы әдістерін қолдану әлі де болса сақталды. Сондықтан әлеуметтік-экономикалық дамуды жеделдетуге бағыт алған сәуір (1985) пленумы, одан кейінгі пленумдар да, КОКП XXVII съезі де КСРО-ны жақындап келе жатқан терең дағдарыстан құтқара алмады, құтқара алмайтын да еді.

Бұдан кейінгі оқиғалар жеделдету бағыты нақты және айқын бағдарламасыз, терең ойластырылған ғылыми тұжырымдамасыз қабылданғанын көрсетті. «Қайта құру және партияның кадр саясаты туралы» мәселені қараған КОКП ОК-нің қаңтар (1987) пленумында партия мен бүкіл қоғам қызметінің басты мақсаты қайта құру болып табылатыны жарияланды. Жеделдету бағыты сияқты «қайта құру» да «демократия көбірек болсын», «заңдылық пен тәртіп көп болсын», «патриотизм мол болсын» т.б. механикалық көзқарастардың салтанат құруына әкеліп соқтырды. Халық-

<div style="border:1px solid #000; padding:10px; margin:10px 0;">
<strong>Есіңе түсір!</strong><br>
Соғыстан кейінгі жылдардағы қоғамдық-саяси өмірдің ерекшеліктері. Қазақстан «Жылымық» кезеңінде (1954–1964 жылдар). 1954–1964 жылдардағы республикадағы қоғамдық-саяси өмір.
</div>

81

END OF PAGE: 82
START OF PAGE: 83
```markdown
шаруашылығындағы тоқырау құбылыстары өміршіл-әкімшілік жүйенің қарама-қайшылықтары мен кемшіліктерінің салдары еді.

1985 жылдың сәуірінен басталған тарихи бетбұрыс коммунистік идеялармен тәрбиеленген адамдарға оңайға түскен жоқ. Қазақстандағы «қайта құру» үдерісі елдің басқа аймақтарындағыдай көптеген қиындықтар мен кедергілерге кезікті.

### Сұрақтар
1. Жеделдету бағыты КОКП ОК-нің қай пленумында жарияланды?  
2. 80-жылдардағы Қазақстанның әлеуметтік-экономикалық жағдайы қандай еді?  
3. Қоғамның жаңаруын тежеудің қайнар көзі неде?

### 1-тапсырма.  
«Тоқырау» кезеңіндегі сөз бен істің алшақтығын салыстырмалы кестеге түсіру арқылы анықтап, қорытындылаңдар.

| Саяси      | Экономикалық |
| ---------- | ------------ |
| Әлеуметтік | Қорытынды    |


### 2-тапсырма. Құжатпен жұмыс.
1. КОКП ОК сәуір пленумында жарияланған жеделдету бағыты неге іске аспады? Оның себептері мен салдары қандай болды?  
2. «Қайта құру» кезеңін бастаудың себебі неде?  
3. 80-жылдары дағдарыстың қандай белгілері (саяси, экономикалық, әлеуметтік) болды?  
4. Оны шешудің жолдары бойынша деректер мен дәлелдер келтіріңдер.

----

### Деректік-мәтін (құжат)

**1985 жылғы сәуір – КОКП ОК-нің пленумы және «Қайта құру» кезеңінің басталуы**

80-жылдардың орта тұсында Кеңес Одағы экономикалық, әлеуметтік және саяси дағдарыс қарсаңында болды. Қоғамды барлық жағынан – оның экономикалық негізін, әлеуметтік өмірін, саяси құрылым, рухани аясын жаңарту қажеттігі туды. Алайда жаңғндандыру үдерістерінің жолдары, нысандары, тереңдігі жете түсіндірілмеді. Қалыптасып кеткен экономикалық нысандар, қоғамның саяси-ұйымдық құрылымы пісіп-жетілген қайшылықтарды шешуге кедергі тудырды. КСРО дамудың жаңа тұжырымдарын қажет етті.
```

END OF PAGE: 83
START OF PAGE: 84


1985 жылы 11 наурызда КОКП ОК-нің кезектен тыс пленумы болды. Онда КОКП ОК Бас хатшысын сайлау туралы мәселе қаралды. Көп кешікпей, 1985 жылы сәуірде өткен КОКП ОК пленумы қоғамдық-экономикалық өмірдің көптеген мәселелерін жаңа тұрғыдан қарады, КСРО-ның әлеуметтік-экономикалық дамуын жеделдету бағыты жарияланды. Саяси басшылық көптеген проблемаларды шешуді, экономикалық даму қарқынының төмендеуін отандық машина жасау ісінің артта қалуын жеңу арқылы іске асыруға болады деп ойлады. Қысқа мерзім ішінде барлық күшті осы бағыттарға жұмылдыра отырып, Кеңес экономикасын жаңа шептерге жеткізу, артынан, әлеуметтік факторларды, атап айтқанда, Кеңес адамдарының тұрмысын жақсарту шамаланды. Сонымен қатар халықшаруашылығын басқару құрылымын жетілдіру, еңбектің жаңа нысандарын ынталандыру қарастырылды. Осылайша, қоғамдық-экономикалық өмірдің көптеген күрделі проблемаларын шешуде ескі, бұрынғы көзқарастар басым болды.

Жеделдету бағыты терең ойластырылған ғылыми тұжырымсыз, нақты және анық бағдарламасыз болды. КОКП ОК-нің сәуір пленумы шешімдерінің КСРО-ны төңіп тұрған дағдарыстан шығара алмараны түсінікті де. Ал жеделдетудің сәтсіз болғанына жеке басшы коммунистер кінәлі деп жарияланды.

Сәуір пленумында сөйлеген КОКП ОК Бас Хатшысы М. С. Горбачев әлемдегі жағдайды бағалауға жаңа элементтер енгізді. Сыртқы саяси салада жалпы адамзат байлығының басымдылығына негізделген бетбұрыс «қайта құру» кезеңі басталды.

Қазақтар. 9 томдық анықтамалық. І том. — Алматы: 2003, 135–136-беттер.

----

### §14. Қазақстандағы 1986 жылғы Желтоқсан оқиғасы

**Зерттеу сұрағы:** Қазақстандағы 1986 жылғы Желтоқсан оқиғасының сипаты қандай болды?

**Бұл сабақта:**

1986 жылғы Желтоқсан оқиғасының тарихи маңызына бара береміз. Өміршіл-әкімшіл саясатқа қарсы халық наразылықтарын салыстырып, талдаймыз.

83

END OF PAGE: 84
START OF PAGE: 85


# Тірек сөздер:

| Қазақша                                                                                               | Ағылшынша                                                                                                |
| ----------------------------------------------------------------------------------------------------- | -------------------------------------------------------------------------------------------------------- |
| Желтоқсанның 16-сы<br/>V пленум<br/>Д. Қонаев<br/>Г. Колбин<br/>Бейбіт шеру<br/>Ұлтшылдық<br/>Жазалау | December 16<br/>Plenum V<br/>D. Kunayev<br/>G. Kolbin<br/>Peaceful parade<br/>Nationalism<br/>Punishment |


**Демократияландыру** – қандай да бір шараларды демократиялық (немесе неғұрлым демократиялық) негізде ұйымдастыру.  
**Ұлтшылдық** – ұлтты қоғамдық бірліктің жоғарғы формасы ретінде қарастыратын идеология мен саясат.

----

**Интеграция**  
*Дүниежүзі тарихы* пәні бойынша халықаралық қарым-қатынастар жүйесі; қарулану жолындағы жарыс; «қырғиқабақ соғыстың» негізгі оқиғалары; Кеңестік экономиканы реформалаудың сәтсіздікке ұшырау себептері; қазіргі әлемнің жаһандануы; жаһандану үдерісінің мәні; жаһандану жағдайындағы әлемдік мәдениеттің дамуы.  
**Құқық негіздері** пәні бойынша құқықтық мемлекет және азаматтық қоғам; адам және азаматтың құқықтары мен бостандықтары.  
**Есіне түсір!**  
Қазақстан «жылымық» кезеңінде (1954–1964 жылдар). 1954–1964 жылдардағы республикадағы қоғамдық-саяси өмір. Қазақстан «тоқырау» кезеңінде (1965–1985 жылдар). Қазақ Кеңестік Социалистік Республикасы басшыларының қызметі (Ж. Шаяхметов, Д. Қонаев, Ж. Тәшенев).

----

**Желтоқсан оқиғасының тарихи маңызы.** 1986 жылы 16 желтоқсан күні таңертең Қазақстан Компартиясы ОК-нің V пленумы болып өтті. Күн тәртібіне бір ғана ұйымдастыру мәселесі қойылды. Пленум бар-жоғы 18 минутқа созылды. Осындай қысқа мерзім ішінде аса маңызды мәселелердің бірі – республиканы ширек ғасырдай басқарған саяси қайраткерді ауыстыру мәселесі шешілді. Д. А. Қонаевтың орнына бұған дейін республикада еңбек етпеген, халыққа мүлдем бейтаныс, ҚОКП Ульяновск обкомының бірінші

84

END OF PAGE: 85
START OF PAGE: 86

хатшысы болып істеген Г. В. Колбин тағайындалды. Орталықтың мұндай волонтаристік шешімімен Қазақстан бірінші рет кездесіп отырған жоқ еді. Бұл хабар Қазақстан жұртшылығына тез тарады. Тарихта «Желтоқсан оқиғасы», «Желтоқсан қозғалысы», «Желтоқсан көтерілісі» деп аталып жүрген қазақстандық демократ жастардың толқуы дәл осы кезде басталды.  
1986 жылы 17 желтоқсан күні таңертең Алматыда жаппай толқу басталып, кейінірек ол республиканың басқа да қалаларына тарады. Г. В. Колбиннің республиканың жоғарғы басшылығына тағайындалуы толқу үшін тек сылтау ғана еді. Оның басталуына жылдар бойы қордаланған себептер әсер етті. Халықты ашындырған орталықтың дәстүрлі өктемдік әрекеттері мен «қайта құру» жариялаған демократиялық принциптер арасындағы ұшыққан қарама-қайшылықтар еді.  
Шеру бейбіт, саяси сипатта болды және мемлекеттік құрылысты жою мен басқа халықтарға қарсы әрекеттер жасау деген үндеулер болған жоқ. Қазақ жастары халық намысы тапталған сол күні көп жылдар бойы үстемдік еткен тоталитарлық режимге батыл қарсы тұрды. Сөйтіп, КСРО кеңістігінде ұлттық-демократиялық қозғалысты дамытуға өлшеусіз үлес қосты. Оқиға басқа халықтарға қарсы бағытталмады. Желтоқсан оқиғасы елдегі буыны қатпаған демократия мен әкімшіл-әміршіл жүйенің тұңғыш қақтығысуы болды. Желтоқсан қозғалысына Қ. Рысқұлбеков, Е. Айнақұлов, Қ. Айтмурзаев, Б. Иманғожаев, О. Сейтембеков, А. Қаметов, Е. Көбесбаев, Е. Сыпатаев, Л. Асанова, С. Мұхамеджанова, И. Дәуренов және т.б. белсене қатысты. Оқиғаларға қатысушыларға қарсы қозғалған қылмыстық істерде сот-тергеушілік жұмыстары кезінде дерекі заңсыздықтарға орын берілді. Тергеулер асығыс, ойдан шығарылған және тек айыптау түрінде жүргізілді, жастар қатаң жазаланды. Сотталған 99 адамның 46-сы біраз уақыт өткен соң ақталды. Аз уақыттың ішінде 1986 жылғы Желтоқсан оқиғасына қатысқаны үшін 787 адам комсомол қатарынан шығарылды, 1 138 адамға комсомолдық жазалар қолданылды, 271 адам оқу орындарынан, жүздеген адам жұмыстан қуылды. Саяси наразылықты өкімет билігіне төңген қауіп ретінде бағалаған басшылық Алматы гарнизонын жауынгерлік дайындыққа келтіріп, алаңды шеруге қатысушылардың санынан артық  
85  


END OF PAGE: 86
START OF PAGE: 87
күшпен қоршауға бұйрық берді. Елдің әртүрлі аймақтарынан Ішкі істер әскерлерінің арнайы бөлімдерін жіберуге шешім қабылдады.

1986 жылғы Алматы қаласындағы Желтоқсан оқиғасы «қазақ ұлтшылдығының көрінісі» ретінде түсіндіріліп, теріс баға берілді. Партия комитеттерінің нұсқауымен бұқаралық насихат құралдарында «ұлтшылдарды» іздеу жөніндегі тұтас бір науқан өрістеді. Желтоқсан қозғалысы ұлттық мүдде жолында қайсарлық танытқан Қ. Рысқұлбеков, Т. Төшенов, Ж. Тайжұманов, Қ. Күзембаев және басқа да қазақтың жас демократтарын танымал етті. Өлім жазасына кесілген Қайрат Рысқұлбеков, Мырзагүл Әбдікұлов, тағы басқа азаматтардың Отанына шынайы берілген тұлғалы жандар екенін қазақ елі білді. Мақтаныш етті. Олардың отаршыл, әділетсіз жүйенің рақымсыз құрығына іліккенін де терең түсінді.

Желтоқсан қозғалысы ұлт-азаттық тарихында ерекше орын алады. Бұл ұлттық рухтың жаңғыру, қайта түлеу кезеңінің басы болды. Ұлт-азаттық қозғалыс жаңа сатыға көтерілді. Ол бүкіл халықтың рухани өміріне әсер етіп, ұлттық сананы өсірді, ұлттық рухты жандандырды.

Бұл қозғалыс Одақтың құлдырауына, ыдырауына әкелді. КСРО-ны құрушы республикалардың бөлініп шығып, мемлекеттік тәуелсіздігін жариялауына жеткізді. Сөйтіп, Желтоқсан қозғалысы республика шеңберінен асып, еуразиялық сипат алды.

### Сұрақтар

1. Желтоқсан қозғалысының негізгі себебі неде?  
2. Кеңестік билік тарапынан Желтоқсан қозғалысына қандай баға берілді?  
3. Қазақ жастарына қарсы қандай жазалау шаралары қолданылды?  

### 1-тапсырма.  
Желтоқсан оқиғасының себептері мен салдарын анықтаңдар. Оқиғаға баға беріңдер.

> **Мәтіндік дерек**  
> Алаң қаруланған әскери күшпен қоршауға алынды, одан ешкімді шығармау және кіргізбеу туралы бұйрық шықты. Ал толқудың қақ ортасына жеткен шерушілердің тобы бұл қоршауды

END OF PAGE: 87
START OF PAGE: 88


бұзып жіберді, осыдан кейін екі жақтың қақтығысуы басталды. Қоршаудың ішінде қалғандары жаңадан қосылған шерушілерге көмектесті. Қалқан, сойыл, сапер күрегімен қаруланған солдаттар демонстранттарды қуып, таратуға кірісті. Иін тірескен қалың тобыр бір-біріне соқтығысып, кейбіреулері аяқ астында қалды. Демонстранттар құқық қорғау органдары қызметкерлерімен қақтығысып, ақыры қиян-кескі арпалыс болды. Аланды шерушілерден тазарту үшін өрт сөндіретін машиналар мен арнайы құралдармен жабдықталған техникалар қолданылды.

Көтерілісшілер өте қатал жазаланды. Сол кезде жедел жәрдемнің 20 бригадасы зардап шеккен 540 адамды емдеу мекемелеріне жеткізген, **290** адам ауруханаға жатқызылған, 1 722 адам дене жарақатын алған.

_Б. Аяған, Ә. Ауансова, А. Сүлейменов. Қазіргі Қазақстан тарихы: кеңестік жүйенің тоқырауы мен күйреуі. 1-том. – Алматы, 2011. – 38–46-б._

----

## 2-тапсырма. Сұрақтарға жауап беріңдер.

1. Суреттер қай жылдарға тиесілі?  
2. Суреттерде кімдер бейнеленген?  
3. Суреттердегі оқиғаның салдары қандай болды?  
4. Суреттердегі оқиғаның тарихтағы маңызы қандай?

![Image of a crowd of people with some holding signs, and a line of uniformed officers standing behind them.](image)

87

END OF PAGE: 88
START OF PAGE: 89


![Image](https://user-images.githubusercontent.com/123456789/placeholder.jpg)

3-тапсырма. Кестені толтырыңдар.

# 1986 жылғы Желтоқсан оқиғасы

| Себептері, алғашқыарттары, түрткі болған оқиға | Өткен күндері | Желтоқсан оқиғасына қатысушыларға қолданылған жазалау шаралары | Тарихи маңызы |
| ---------------------------------------------- | ------------- | -------------------------------------------------------------- | ------------- |
|                                                |               |                                                                |               |


4-тапсырма. Желтоқсан оқиғасы жайлы сұрақтарға деректік негізде жауап қайтарыңдар.

1. Желтоқсан оқиғасы неліктен еліміздің түкпір-түкпірін қамтыған ұлттық сипатқа ұласты?  
2. Өміршіл-әкімшіл жүйеге қарсы шыққан басқа да наразылықтармен сабақтастығын түсіндіріңдер.



END OF PAGE: 89
START OF PAGE: 90


Комиссия сараптамасынан:  
1986 жылғы 19–25 желтоқсанда Жезқазған, Қарағанды, Павлодар, Жамбыл, Шымкент, Талдықорған, Көкшетау, Арқалық қалаларында, Шамалған, Сарыөзек поселкелерінде жекелеген бой көрсетулер болды. Ұзын саны 2 500-дей адам қатысып, оның 281-і ұсталды.

5-тапсырма. «Желтоқсан оқиғасы – демократия жаршысы» тақырыбында эссе жазыңдар.

# §15. «Қайта құру» жылдарындағы Қазақстандағы демократиялық үдерістер

**Зерттеу сұрағы:** Демократиялық үдерістер қоғамдық сананы қалай өзгертті?

Бұл сабақта қоғамдық-саяси өмірдің ерекшеліктерін түсіндіру және өзіндік талдау жасаймыз.

**Тірек сөздер:**

| Қазақша                                                                                                                                                                                                    | Ағылшынша                                                                                                                                                                                                                                                                    |
| ---------------------------------------------------------------------------------------------------------------------------------------------------------------------------------------------------------- | ---------------------------------------------------------------------------------------------------------------------------------------------------------------------------------------------------------------------------------------------------------------------------- |
| Демократиялық қоғамға өтудің басталуы<br/>Жариялылық<br/>Түбегейлі өзгерістер<br/>Тілдер туралы Заң<br/>Қазақстан КП Орталық Комитетінің қаулысы<br/>Қазақ КСР-інің XII шақырылған Жоғарғы Кеңесі сессиясы | Beginning of transition to a democratic society<br/>Glasnost (opennes)<br/>Radical changes<br/>The Law on Languages<br/>Resolution of the Central Committee of the Communist Party of Kazakhstan<br/>Session of the Supreme Council of the XII Convocation of the Kazakh SSR |


**Жариялылық** – ақпараттардың қоғамдық таныстыруға, талқылауға, ұйымдардың, мекемелердің және лауазым иелерінің қызметтерін бақылау үшін ашықтығы.  
**«Қайта құру»** – ХХ ғасырдың 80-жылдарының ортасында пайда болған саяси-экономикалық атау.  
**Унитарлық мемлекет** – федерациядан өзгеше, өз құрамында федерациялық бөліністер (штаттар, жерлер, автономиялар, автономиялық республикалар мен округтер) болмайтын, тек әкімшілік-аумақтық бірліктерге (аудан, облыс т.б.) бөлінетін мемлекеттік құрылымның формасы.

89

END OF PAGE: 90
START OF PAGE: 91
90

# Интеграция

**Дүниежүзі тарихы** пәні бойынша халықаралық қарым-қатынастар жүйесі; қарулану жолындағы жарыс; «қырғиқабақ соғыстың» негізгі оқиғалары; жаһандану үдерісінің мәні; жаһандану жағдайындағы әлемдік мәдениеттің дамуы.

**Құқық негіздері** пәні бойынша құқықтық мемлекет және азаматтық қоғам; адам және азаматтың құқықтары мен бостандықтары.

**Есіңе түсір!**  
Соғыстан кейінгі жылдардағы қоғамдық-саяси өмірдің ерекшеліктері. «Е. Бекмаханов ісі». Қазақстан «жылымық» кезеңінде (1954–1964 жылдар). 1954–1964 жылдардағы республикадағы қоғамдық-саяси өмір. Қазақстандағы 1986 жылғы Желтоқсан оқиғасы.

----

**«Қайта құру» жылдарындағы Қазақстандағы демократиялық үдерістер.**  
1970–1980 жылдары Кеңестік саяси-экономикалық жүйе тоқырауға ұшырады. Кеңес Одағында саяси-экономикалық реформалар жүргізу қажеттігі қалыптасты. Осыған байланысты жаңа басшы М. С. Горбачев бастаған КОКП ОК 1985 жылы сәуір пленумында саяси жүйені реформалау мақсатымен «Қайта құру» саясатын енгізді. 1988 жылы Қазақстан Коммунистік партиясы ОК-нің қаулысымен 20–40-жылдар мен 50-жылдардың бас кезінде қуғын-сүргінге ұшырап, сотталған халықтың даңқты өкілдері ақталды. Әсіресе Шәкәрім Құдайбердиев, Ахмет Байтұрсынұлы, Мағжан Жұмабаев, Жүсіпбек Аймауытов, Миржақып Дулатұлы тағы да басқа танымал тұлғалардың ақталуы (реабилитация) жұртшылық арасында зор қолдауға ие болды. Қазақстан Коммунистік партиясы ОК-нің 40-жылдардың екінші жартысы мен 50-жылдардың бас кезіндегі идеология мен ғылым мәселелері жөнінде қабылдаған бірқатар қаулыларының мәні жағынан терең қателікке ұрынған және ғылымның дамуына орынсыз бөгет жасаған қате шешімдер ретінде күші жойылды. Осындай құжаттардың қатарына 1947 жылы қабылданған «Қазақ КСР Ғылым академиясының Тіл және әдебиет институтының жұмысындағы саяси өрескел қателіктер туралы» қаулыны жатқызуға болады. Қаулының күші жойылып, ғалымдар мен көпшілікке бұрын тыйым салынып келген қазақ ауыз әдебиетінің көркем шығармаларын терең зерттеуге мүмкіндік туды. «Қазақ КСР-інің тілдері туралы» Заңы 1989 жылы...

END OF PAGE: 91
START OF PAGE: 92
91

22 қыркүйектегі Қазақ КСР Жоғарғы Кеңесінің кезектен тыс өткен он төртінші сессиясында қабылданды.

Бұл құжаттың бірінші бабы бойынша, Қазақ КСР-інің мемлекеттік тілі – қазақ тілі, екінші бабы бойынша, қалыптасқан тарихи дәстүрге сай, орыс тілі ұлтаралық қатынас тілі болып жарияланды. Бұл Заң бойынша Қазақстан үкіметі қазақ тілін мемлекет тарапынан қорғауға міндеттенді. Оның мемлекеттік органдар мен қоғамдық ұйымдарда, білім беру, мәдениет, ғылыми мекемелерде, қызмет ету салаларында, бұқаралық ақпарат құралдарында кең қолданылуына қамқорлық жасауға тиіс болды. Заңда мынмен қоса мемлекеттік тілмен қатар, орыс тілінің еркін қолданылуы қамтамасыз етілетіні, кез келген ұлт өкілдерінің өз тілі мен мәдениетін дамытуға деген ажырамас құқы қорғалатыны айтылды.

«Тілдер туралы» Заңды қабылдау қоғамдық-саяси жағдайды тұрақтандыру мен ұлтаралық қатынастарды жақсартуға мүмкіндік берді. Республикада қазақ тілін өркендету мен дамыту саласында көптеген жұмыстар атқарылды. Бір жылға таяу уақыт ішінде, 1990 жылдың шілдесі мен 1991 жылдың маусым айының аралығында қазақ тіліндегі балабақшалар 482-ге көбейді. Олардың бүкіл республикадағы саны 1 677-ге жетті. Жалпы білім беретін 155 мектеп, 4 кәсіптік-техникалық училище, республикада іс жүргізушілер мен машинка басушыларды қазақ тілінде оқытатын бірінші қалалық кәсіптік-техникалық училище ашылды. Көп жылдардан соң Қазақстан жұртшылығы түрік, араб, қытай тәрізді Шығыс халықтарының мәдениетімен жақынырақ араласу мүмкіндігін алды.

Алматы қаласында, Қарағанды мен Ақмола облыстарында татар және неміс тілдерінде оқытатын мектептер ашылды. Республикалық теледидар мен радио өз хабарларын 6 тілде жүргізді. Әдебиет пен өнер идеологиялық тыйым салулардан арыла бастады. Адамдардың өткен тарихты, жеке адамға табынудың сыр-сипатын білуге ынтасын туғызды. М. Мағауин, Ә. Кекілбаев, Ш. Мұртаза, С. Жүнісов, Т. Әбдіков, Қ. Жұмаділов, С. Сматаев, С. Елубаев сияқты жазушылар қазақ зиялылары мен қазақ халқының қиын тағдыры туралы күрделі шығармалар жазды. Олардың кітаптарын халық сүйсініп оқитын болды.

END OF PAGE: 92
START OF PAGE: 93


Күнделікті тұрмыстың, жеке тұлға мен қоғам арасындағы өзара қарым-қатынастардың күрделі мәселелері И. Щеголихиннің, А. Сейдімбектің, Г. Толмачевтың, Р. Сейсенбаевтың еңбектерінде терең зерделенді.

### Сұрақтар
1. 80-жылдардағы дағдарыстың қайнар көздерін атаңдар.  
2. Жазықсыз жазаға ұшыраған азаматтарды ақтау жөніндегі қау­лының мәні қандай?

### 1-тапсырма. Мәтінмен жұмыс.
1. Мәтінде қай кезең сипатталған?  
2. Мәтін бойынша негізгі ұғымдарды анықтаңдар.  
3. Мәтінде қандай тарихи үдерістер сипат­талған?  
4. «Егемендік шеруін» қалай түсінесіңдер?  
5. Бұл дерек арқылы қандай қорытынды жасауға болады?

<div style="border:1px solid #000; padding:5px; width: 300px; margin-top:10px;">
<strong>Ойталқы</strong><br>
Парламент пен демо­кратия арасында қандай өзара байланыс бар?
</div>

Кеңестік әміршіл-әкімшіл жүйе сақталған жағдайда қоғамдық өмірді демократияландыру мүмкін емес. Қоғам өмірінің барлық са­лалары одан әрі терең дағдарысқа ұшырады.  
1989 жылы мамыр-маусым айларында КСРО халық депутат­тарының І съезі өтті. Съезде елдің саясат пен экономика және қоғамдық өміріндегі қалыптасқан жағдайға өткір, сыни және табанды талдау жасалды. Кеңес қоғамына төңген дағдарыстың себептерін іздеуге әрекет етілді. Съезде партия мен мемлекеттік органдар қызметтерінің арасын ажырату мәселесіне арнайы тоқталынды.  
Демократиялық қоғамға өтудің басталуы одақтас ресупбли­калардың мемлекеттік-құқықтық құрылымын қайта қарауға әкелді. Жаңа одақтық келісімшарттың жасалу мүмкіндігі жайлы мәселені сол кездің өзінде-ақ Балтық жағалауы республикалары ашық айта бастады. КСРО халық депутаттарының І съезінде кейбір депутаттар тарапынан бұл мәселе көтерілді. Съезде орталық билік пен республикалар арасындағы кейбір құқықтар мен міндеттерді қайта бөлуге ұмтылыс басым болды. Санаулы айлардың ішінде

92

END OF PAGE: 93
START OF PAGE: 94
барлық одақтас республикалар егемендік, республикалық заңдардың одақтық заңдардан үстемдігі туралы декларацияларын бірінен соң бірі қабылдады. «Егемендік шеруінің» маңызды нәтижесі саяси биліктің орталықтан республикаларға ауысуы болды.

Қазақ КСР-інің 1990 жылғы 24 сәуірдегі ХІІ шақырылған Жоғарғы Кеңесінің І сессиясында Республика Президентінің лауазымы бекітілді. Мемлекет басшысы – Қазақ КСР Президенті мәртебелі лауазымы енгізілген уақыттан бері Республика Президентінің құзыреті күшейді.

**2-тапсырма.** Жұптық жұмыс. Ауызша талқылаңдар.

Демократиялық үдерістерде қандай қағидалар қарастырылады?

**3-тапсырма.** Жазбаша жұмыс. Өз білімдеріңді қолданып, эссе жазыңдар.

«Демократиялық үдерістер қоғамдық сананы өзгертті» деген пікірмен қаншалықты келісесіңдер?

**4-тапсырма.** Қазақстанда 80-жылдардағы демократиялық өзгерістерді сипаттайтын оқиғаларды атап өтіңдер. Оларды маңыздылығына қарай саралаңдар. Жауаптарыңды дәйектеңдер.

93

END OF PAGE: 94
START OF PAGE: 95
АЛТЫНШЫ БӨЛІМ | ҚАЗАҚСТАН МЕМЛЕКЕТТІЛІГІНІҢ ҚАЙТА ЖАҢҒЫРУЫ (1991–1996 ЖЫЛДАР)

# §16. Қазақстан Республикасы тәуелсіздігінің жариялануы

**Зерттеу сұрағы:** «Қазақстан Республикасының тәуелсіздік туралы» Конституциялық Заңының тарихи маңызы қандай?

Бұл сабақта:  
Қазақстанның тәуелсіздік жолындағы алғашқы қадамдарын анықтап, қорытындылаймыз.  
Өткен оқиғалармен сабақтастықты орнатып, Қазақстан тәуелсіздігі жариялануының тарихи маңызын түсіндіреміз.

## Уақыт сызығы

| Уақыты                    | Оқиға                                                                                                                                                               |
| ------------------------- | ------------------------------------------------------------------------------------------------------------------------------------------------------------------- |
| 1920 жыл<br/>26 тамыз     | Қырғыз (Қазақ) Автономиялық Кеңестік Социалистік Республикасын құру туралы декрет жарияланды                                                                        |
| 1936 жыл<br/>5 желтоқсан  | 1936 жылы 5 желтоқсанда КСРО Конституциясы қабылданды. Конституцияға сәйкес Қазақ АССР-і Қазақ Кеңестік Социалистік Республикасы (Қазақ КСР-і) болып қайта құрылды. |
| 1990 жыл<br/>25 қазан     | 1990 жылы 25 қазанда Қазақ КСР Жоғарғы Кеңесі «Қазақ КСР-інің Мемлекеттік егемендігі туралы» Декларация қабылдады                                                   |
| 1991 жыл<br/>16 желтоқсан | Қазақстан Республикасы Жоғары Кеңесінің «Қазақстан Республикасының Мемлекеттік тәуелсіздігі туралы» ҚР Конституциялық Заңы қабылданды                               |


## Тірек сөздер:

| Қазақша                                                                                                                                                                            | Ағылшынша                                                                                                                                                                                  |
| ---------------------------------------------------------------------------------------------------------------------------------------------------------------------------------- | ------------------------------------------------------------------------------------------------------------------------------------------------------------------------------------------ |
| Конституция «Қазақ КСР-інің Мемлекеттік егемендігі туралы» Декларация «Қазақстан Республикасының мемлекеттік тәуелсіздігі туралы» Конституциялық Заңы Тәуелсіздіктің тарихи маңызы | Constitution Declaration «On the State Sovereignty of the Kazakh SSR» Constitutional Law «On the State Independence of the Republic of Kazakhstan» Historical significance of independence |


94

END OF PAGE: 95
START OF PAGE: 96


**Декларация** – мемлекеттік саясат пен құқықтық, халықаралық қарым-қатынастардың негізгі принциптерін салтанатты түрде жариялайтын құжат.  
**Ұлттық мүдде** – қоғамдық өмірдің барлық саласындағы әлеуметтік-саяси қажеттіліктерді көрсететін елдің ұлттық-мемлекеттік мүдделері; ұлттың немесе басқа этностың саяси, экономикалық, әлеуметтік және рухани өміріндегі қажеттіліктерінің көрінісі.  
**Конституция** (лат. constitutio – құрылым) – мемлекеттің қоғамдық құрылысын, биліктің өкілдік органдарын құру қағидасы мен тәртібін, сайлау жүйесін, азаматтардың құқықтары мен міндеттерін анықтайтын негізгі заңы.

----

<div style="border:1px solid black; padding:10px;">

**Интеграция**  
**Дүниежүзі тарихы** пәні бойынша КСРО-ның ыдырауы, «Қайта құру»; қазіргі әлемнің жаһандануы; жаһандану үдерісінің мәні.  
**Құқық негіздері** пәні бойынша құқықтық мемлекет және азаматтық қоғам; адам және азаматтың құқықтары мен бостандықтары тақырыптарымен байланыстыру.  

**Есіңе түсір!**  
1920–1930 жылдардағы Қазақстандағы қоғамдық-саяси үдерістер. Қазақстан «қайта құру» кезеңінде (1986–1991 жылдар). Қазақстандағы 1986 жылғы Желтоқсан оқиғасы.

</div>

----

🟦 **1-тапсырма.** «Уақыт сызығын» қолданып, Қазақстанның тәуелсіздігін жариялау жолындағы тағы қандай маңызды оқиғалары бар екенін анықтаңдар.

**Қазақстан Республикасының тәуелсіздігін жариялау жолындағы маңызды құжаттар мен оқиғалар.** 1990 жылғы 25 қазанда Қазақ КСР Жоғарғы Кеңесі қабылдаған «Қазақ КСР-інің Мемлекеттік егемендігі туралы» Декларация Республика егемендігін заң жүзінде бекітудің бастамасы болды. Онда Қазақ КСР аумағында Республика Конституциясы мен заңдарының, ұлттық мүдденің үстемдік ететіні айтылды. Одақтың Жоғарғы органдарының Қазақ КСР-і Конституциясы мен егемендік құқықтарын бұзатын заңдарының және басқа да актілерінің өз аумағында күшін жоятыны көрсетілді. Декларацияға сай Президент Республика басшысы саналды. Декларацияда республиканың егемендігі үшін қажетті

95

END OF PAGE: 96
START OF PAGE: 97
мемлекеттік құқықтық нормалар бекітілді. Сонымен қатар Декларация алғаш рет билікті бөлу негізін орнықтырды. Қазақстанда демократиялық, құқықтық, әлеуметтік-экономикалық және мәдени қайта жаңарту идеялары қамтылған Декларация қабылданғаннан кейін, республиканың жаңа Конституциясы жобасын жасау басталды.

1991 жылғы 10 желтоқсанда Республика Жоғарғы Кеңесінің сессиясында Қазақ Кеңестік Социалистік Республикасын Қазақстан Республикасы деп атау жөнінде шешім қабылданды. Бұрынғы атаудың идеологиялық астары болғандықтан, республикадағы қазіргі шынайы өмірді бейнелей алмайтын еді. Осымен бір мезгілде туған жер туралы құнды мағлұматтар беретін тарихи атауларын қайтару мақсатымен еліміздің қалаларының, көшелерінің, алаңдарының аттарын өзгерту жұмысы басталды.

1991 жылы 16 желтоқсанда Қазақстан Республикасының тәуелсіздігі жөнінде Конституциялық Заң қабылдауы елдің алдағы дамуының арқауы болды. 1991 жылдың соңғы 4 айының ішіндегі саяси үдерістер тығырықтан шығудың табиғи жолына бастап әкелді: Қазақстан өз тәуелсіздігін жариялады. *«Қазақстан Республикасының Мемлекеттік тәуелсіздігі туралы» Заңды қабылдау жөніндегі хабарды республика халқы қуана қарсы алды. 1991 жылы 16 желтоқсан Қазақстан Республикасының Тәуелсіздік күні болып жарияланды.* Қазақстан тәуелсіздігі жарияланғаннан кейін бірнеше сағат қана өткенде Түрік Республикасы ең алғашқы болып оны жаңа мәртебеде таныды. 1991 жылдың 17 желтоқсанында Қазақстан Республикасын Америка Құрама Штаттары, 1992 жылдың 3 қаңтарында Қытай Халық Республикасы танытынын ресми түрде жариялады. Көп ұзамай Қазақстанды тәуелсіз мемлекет ретінде дүниежүзінің жетекші елдері мойындады. *1992 жылы 2 наурызда Қазақстан Республикасы Біріккен Ұлттар Ұйымына (БҰҰ) мүшелікке қабылданды.* Біріккен Ұлттар Ұйымы – халықаралық бейбітшілік пен қауіпсіздікті нығайтып, мемлекеттер арасындағы ынтымақтастықты дамыту үшін құрылған ең ықпалды ұйым. Республика өзіне Ұйымның Жарғысын бұзбай орындау міндеттемесін алды. Қазақстан адам құқығының БҰҰ ортақ декларациясымен бекітілген құқықтары мен бостандықтарының басымдғын мойындай отырып, дүниежүзілік қауымдастыққа лайықты түрде қосылуға ұмтыла-

END OF PAGE: 97
START OF PAGE: 98
тының, алған міндеттемесін мүлтіксіз орындайтынын нығ мәлімдеді. 1992 жылы қаңтарда Қазақстан өзінің алтынын шығарып, Мемлекеттік алтын қорын жинауды бастады.

Қазақстанның тәуелсіз мемлекет болып қалыптасуында кезек күттірмейтін міндет ретінде **мемлекеттік рәміздерін** қабылдауды талап етті. 1992 жылы 4 маусымда Жоғарғы Кеңестің сессиясы республиканың жаңа Мемлекеттік Туы мен Елтаңбасын бекітті. Елтаңбаның авторлары – Ш. Уәлиханов пен Ж. Мәлібеков. Тудың жобасын сәулетші, суретші Ш. Ниязбеков жасаған. 11 желтоқсанда Гимннің бірінші мәтіні қабылданды. **2006 жылы қабылданған** қазіргі Гимн сөзінің авторлары – Жұмекен Нәжімеденов пен Нұрсұлтан Назарбаев. Әнін жазған – Шәмші Қалдаяқов. Халық арасында ыстық ықыласқа, сүйіспеншілікке бөленген Ш. Қалдаяқовтың «Менің Қазақстаным» әні ХХ ғасырдың ортасында, Н. С. Хрущевтің әкімшілік реформалары кезінде шыққан. Бұл ән – Қазақстан тұтас ел және жерінің бір шөкімін де өзгеге бермейді деген өжет дауыспаз ұран.

1993 жылдың қаңтарында Қазақстан Республикасының Жоғарғы Кеңесі елдің Негізгі Заңын – тәуелсіз Қазақстанның алғашқы Конституциясын қабылдады. Қазақстан Республикасының алғашқы Конституциясы 4 бөлім, 21 тараудан тұрды.

----

### Сұрақтар

1. Тәуелсіздігіміз қандай жағдайда қабылданғанын берілген деректер мен өз білімдеріңді қолданып түсіндіріңдер.  
2. Еліміздің тәуелсіздік алуының халықаралық маңызын атаңдар.  
3. Қазақстан Республикасының тәуелсіздігін әлемдік қауымдастықтың тануы қалай басталды?

----

### 2-тапсырма. Қазақстанның мемлекеттік тәуелсіздігін жариялаудың тарихи маңызын тұжырымдаңдар.

#### Республика егемендігін жариялау

| Қазақ КСР Президентінің құзыреті | «Қазақ КСР-інің Мемлекеттік егемендігі туралы» Декларацияның негізгі идеялары | Тарихи маңызы |
| -------------------------------- | ----------------------------------------------------------------------------- | ------------- |
|                                  |                                                                               |               |


----

97

END OF PAGE: 98
START OF PAGE: 99
3-тапсырма. Егемендік туралы Декларация мен Тәуелсіздік туралы Конституциялық Заңды салыстырып, ұқсастығы мен айырмашылықтарын анықтаңдар.

> Мәтіндік дерек  
> **Республикада Коммунистік партияның қызметін тоқтатқан Қазақстан КП Орталық Комитетінің соңғы пленумы**  
> 1991 жылы 28 тамызда «Бүгінгі кезеңдегі КОКП-дағы жағдай туралы» мәселені қараған Қазақстан КП Орталық Комитетінің пленумы өтті. «Тамыз бүлігінен» кейінгі КСРО-да қалыптасқан жағдайды ескере отырып, Қазақстан КП Орталық Комитетінің қызметін тоқтату және 7 қыркүйекте Республика КП-ның төтенше съезін шақыру туралы шешім қабылдады.  
> Пленумда Қазақстан КП Орталық Комитетінің бірінші хатшылық міндетінен бас тартқан Қазақ КСР Президенті Н. Ә. Назарбаев сөз сөйледі. Пленумның атаулы қаулыны қабылдау себебі КОКП Орталық Комитеті басшылығының халық алдында беделінің түсуі болды. Бұл елдегі мемлекеттік төңкеріс жасауды КОКП Орталық Комитетінің басшыларын қолдауының нәтижесі еді. КОКП Орталық Комитетінің коллаборационистік позициясы КОКП-ның бұрынғы күйінде өмір сүруін жоққа шығарды. Сонымен бірге Қазақстан аумағындағы КОКП мүліктерін республика меншігі деп тану жөніндегі Жарлыққа Қазақ КСР Президенті қол қойды. Қазақстан КП ОК соңғы пленумының республикалық Коммунистік партия ұйымының қызметін тоқтату туралы шешімі елдегі демократиялық «қайта құру» салдары болды.  
> _Қазақтар._ 9 томдық анықтамалық, 1-т. – Алматы, 2003. 142–143-беттер.

4-тапсырма. Мәтіндік дерекпен жұмыс.

1. Берілген деректер мен өз білімдеріңді пайдалана отырып, тарихи шешімдердің құндылығы мен маңыздылығына сипаттама беріңдер.  
2. Қазақстан КП Орталық Комитеті соңғы пленумының елдің дамуына (тәуелсіздігін жариялануына) тигізген ықпалын түсіндіріңдер.

5-тапсырма. 1991 жылдан кейінгі Қазақстанның мемлекеттік тәуелсіздікті нығайту шараларын айтыңдар.

98

END OF PAGE: 99
START OF PAGE: 100
§17. Н. Ә. Назарбаев — Қазақстан Республикасының бірінші Президенті

**Зерттеу сұрағы:** Саяси көшбасшының мемлекет тарихының бет-бұрысты кезеңдеріндегі рөлі қандай болды?

Бұл сабақта тәуелсіз мемлекеттің қалыптасуындағы бірінші Президент Н. Ә. Назарбаевтың рөліне баға береміз.

**Тірек сөздер:**

| Қазақша                    | Ағылшынша        |
| -------------------------- | ---------------- |
| Республика                 | Republic         |
| Ұлықтау                    | Inaugaration     |
| Интеллектуалдық            | Intellectual     |
| Экономиканы қайта жаңғырту | Economic revival |
| Нарықтық экономика         | Market economy   |
| Президент                  | President        |
| Жалпыұлттық келісім        | National treaty  |
| Бейбітшілік миссиясы       | Peace mission    |
| Инициатива                 | Initiative       |


**Республика** (лат. respublica) – барлық жоғары ресми билік органдарын белгілі бір мерзімге халық сайлайтын мемлекеттік басқару нысаны.

**Ұлықтау** (лат. inauguro – арнайы) – мемлекет басшысы мен басқа да сайланып қойылатын басшылардың өз қызметіне кіруінің салтанатты рәсімі.

**Интеллектуалдық** – парасат, ақыл, зерде, ой-өрісі, рухани зияткерлік.

**Инициатива** – ынта, өзіндік бастама, көпшіліктің шығармашылық ынтасы.

**Президенттік басқару** – төтенше жағдай жарияланған аймақтардағы азаматтардың мүдделерін қамтамасыз ету үшін заңмен қарастырылған, президент енгізетін уақытша басқару. Президенттік басқару кезінде мемлекеттік билік пен басқару органдарының өкілеттілігі уақытша тоқтатылады, ал олардың міндеттерін атқару президент құрған органға немесе ол тағайындаған қызмет адамына тапсырылады.

99

END OF PAGE: 100
START OF PAGE: 101


Интеграция  
**Дүниежүзі тарихы** пәні бойынша қазіргі әлемнің жаһандануы; жаһанданү үдерісінің мәні; жаһандану жағдайындағы әлемдік мәдениеттің дамуы.  
**Құқық негіздері** пәні бойынша құқықтық мемлекет және азаматтық қоғам тақырыптарымен байланыстыру.

**Есіңе түсір!**  
«Қазақ КСР-інің мемлекеттік егемегендігі туралы Декларация». Кеңестік саяси жүйенің дағдарысы. КСРО-ның ыдырауы. Қазақстандағы қоғамдық-саяси қозғалыстар. Семей ядролық полигонының жабылуы. «Қазақ КСР-інің тілдер туралы» Заңының қабылдануы. Қазақстан мемлекеттiлiгiнiң қайта жаңғыруы (1991–1997 жылдар). «Мемлекеттік тәуелсіздік туралы» Конституциялық Заңы қабылдануының тарихи маңызы.

**Тәуелсіз мемлекеттің қалыптасуындағы бірінші Президент Н. Ә. Назарбаевтың рөлі.** ХХ ғасырдың 90-жылдары КСРО-ның ыдырауы орталықтың тиімсіз басқару уақыты ғана емес, бұл азық-түлік пен киім-кешектің қалың жұртшылыққа тапшы кезеңі де еді. КСРО кеңістігінде ұлтаралық жанжалдардың орын алғаны да мәлім. Адамдардың бойын қорғансыздық, дәрменсіздік ірімі жайлағаны да шындық. Кезінде Қазақстанға күштеп қоныс аударылған немесе жұмыс іздеп келіп, орнығып қалған этникалық топ өкілдері өз Отандарына мың-мыңдап орала бастады. Осындай саяси белгісіздіктің, экономикалық күйреудің, қаржылық былықтың ауыр жағдайында Нұрсұлтан Назарбаев мемлекетті саяси-экономикалық жүйені өзгертуге, жаңа зайырлы демократиялы қоғам қалыптастыруға және ұлттық нарықтық экономиканы құруға бағыттады. Елдің ертеңгі күніне деген сенімді оятты. Н. Назарбаев ескі жүйенің күйреу жағдайында тәуелсіз демократиялық Қазақстанды құру секілді аса күрделі, жауапкершілігі мол жұмыстарды жүйелі бастап берген болатын.

Бірінші Президенттің басшылығымен елдің саяси құрылысы мүлдем жаңа мәнді иеленді: алдымен бір, содан соң екі палаталы Парламент, бірегей Қазақстан халқы Ассамблеясы құрылды. Экономиканы қайта жаңғырту саясаты, ұлттық валюта теңгені енгізу жаңа сипатқа ие болды. Қысқа мерзімде жекешелендіру жүргізілді.

100

END OF PAGE: 101
START OF PAGE: 102
Н. Назарбаев Қазақстан экономикасын күйретпей, дағдарыстан аман алып шығу, қоғамдық жанжалдардың орнуына жол бермеу сияқты кезек күттірмейтін өзекті мәселелерге зор мән берді. Сол кезге Конституциямыздың қабылдануы сәйкес келді. Бірінші Президент тарихқа «Бейбітшілік миссиясы» ретінде енген, Семей ядролық полигонын жабу секілді ғаламдық маңызға ие шараларды қабылдады. Қазақстанның кең-байтақ даласының мемлекеттік шекарасы межеленді. Бірінші Президент халықаралық ұйымдарды, ұлы державалардың басшыларымен достық байланыстарын пайдаланып, қысқа мерзім ішінде елімізге Кеңес империясынан мұра болып қалған көптеген өткір де өзекті мәселелердің шешімін таба білді. Еуразия кіндігінде барлық қазақстандықтардың мақтанышы болған Астана бой көтерді.

Сызба

# Тәуелсіз Қазақстанның алдында тұрған міндеттері

| Ішкі саясат                                                                                                                               | Бағыттар                                                                       | Сыртқы саясат                                                                                          |
| ----------------------------------------------------------------------------------------------------------------------------------------- | ------------------------------------------------------------------------------ | ------------------------------------------------------------------------------------------------------ |
| * Нарықтық экономиканы құру
* Шикізаттық бағыттан арылу
* Ұлтаралық келісім
* Мәдениетті қайта өркендету
* Саяси өмірді демократияландыру | Қазақстан РеспубликасыМақсатШынайы тәуелсіздікке жету және тұрақтылықты сақтау | - Бейбіт қатар өмір сүру
- Өзара тиімді ынтымақтастық
- Шетелдік капиталды тарту
- Ядролық қарусыздану |


Тәуелсіздік пен сыртқы саясаттағы дербестіктің айқын көрінісі Қазақстан Республикасы бірінші Президенті Н. Ә. Назарбаевтың 1994 жылы жоба түрінде ұсынған «Мемлекеттердің Еуразиялық Одағы» мен Еуразиялық бастамасы болды. «Еуразия Одағы» жобасы аймақтық мәселелерді парасатты тұрғыда әрі өзара тиімділікпен шешу мақсатын көздейді.

101

END OF PAGE: 102
START OF PAGE: 103
Қазақстан Республикасы бірінші Президентінің «Еуразия Одағын» құру жөніндегі бастамасы кездейсоқ ұсынылған жоқ. Н. Ә. Назарбаевтың Еуразиялық бастамасының саяси алғышартына Еуразия кеңістігінде жаңа егемен мемлекеттердің пайда болуы жатады. 1993 жылы Н. Ә. Назарбаев еліміздің географиялық жағдайын, этнодемографиялық және басқа да дамуын ескере отырып, көпвекторлық бағдар ұстанудың аса маңыздылығын тұжырымдаған еді. Қазіргі әлемдегі Қазақстанның Еуразиялық мемлекет ретінде ұстанған бағыты дұрыс әрі өміршең екендігін көрсетті.

Нұрсұлтан Назарбаев 2019 жылы 19 наурыздағы Қазақстан халқына үндеуінде Қазақстан Республикасының Президенті ретіндегі өкілеттігін тоқтататыны жөнінде шешім қабылдады. Қазақстан Республикасының Президенті өкілеттігі Парламент Сенатының Төрағасы Қасым-Жомарт Кемелұлы Тоқаевқа берілді. 2019 жылы 9 маусымдағы бүкілхалықтық сайлауда Қ. Тоқаев Қазақстан Республикасының Президенті болып сайланды.

### Сұрақтар
1. Н. Назарбаевтың елді нығайту мен дамытудағы рөлі қандай?  
2. Елді дағдарыстан алып шығудың қандай іс-шараларын атқарды?  
3. ҚР бірінші Президенті Н. Ә. Назарбаевтың мемлекетті қалыптастыру мен дамытудағы қызметіне қандай баға бересіңдер?

### 1-тапсырма.  
**Тарихи тұлғаның портреті**  
Н. Ә. Назарбаевтың әлемдік деңгейдегі саясаткер болып қалыптасуына қандай тұлғалық қасиеттері көмектесті? Бірінші Президенттің саяси жетістіктері неден байқалады?

### 2-тапсырма.  
Н. Назарбаевтың «Қазақстанның болашағы – қоғамның идеялық бірлігінде» еңбегінен үзінділер келтіріп, талдау жасаңдар. Бұл сөз тіркесі нені білдіретінін сипаттаңдар.

----

```
Қазақстанның
болашағы – қоғамның
идеялық бірлігінде
```
(Овал ішінде, бірнеше бағытқа көрсеткілермен бөлінген)

END OF PAGE: 103
START OF PAGE: 104
§18. Тәуелсіздіктің алғашқы жылдарындағы мемлекеттік қалыптастырудағы іс-шаралар

# §18. Тәуелсіздіктің алғашқы жылдарындағы мемлекеттік қалыптастырудағы іс-шаралар

**Зерттеу сұрағы:** 1995 жылғы жаңа Конституцияны қабылдаудың тарихи маңызы неде?

**Бұл сабақта:**  
Тәуелсіз Қазақстанның қоғамдық-саяси дамуын талдаймыз.  
Қазақстанның тәуелсіздік жолындағы алғашқы қадамдарын анықтап қорытындылаймыз.  
Қазақстан Республикасы Конституциясын мемлекеттің тұрақты дамуының кепілі ретінде бағалаймыз.

## Уақыт сызығы

| 1978 жыл 20 сәуір  | Қазақ КСР Конституциясы                 |
| ------------------ | --------------------------------------- |
| 1993 жыл 28 қаңтар | Қазақстан Республикасының Конституциясы |
| 1995 жыл 30 тамыз  | Қазақстан Республикасының Конституциясы |


## Тірек сөздер:

| Қазақша                                                 | Ағылшынша                                                    |
| ------------------------------------------------------- | ------------------------------------------------------------ |
| Жоғары Кеңес<br/>Референдум<br/>Президенттік республика | The Supreme Council<br/>Referendum<br/>Presidential Republic |


**Референдум** (лат. referendum) – мемлекеттік маңызы бар мәселені халықтық дауысқа салу.

----

**Интеграция**  
**Құқық негіздері** пәні бойынша құқықтық мемлекет және азаматтық қоғам, адам және азаматтың құқықтары мен бостандықтары; мемлекеттік органдардың конституциялық жүйесі.  
**Есіңе түсір!**  
XX ғасырдың 20–30-жылдарындағы әміршіл-әкімшіл жүйе саясаты. Қазақстан тоталитарлық жүйенің нығаюы кезеңінде. 1920–1930 жылдардағы

103

END OF PAGE: 104
START OF PAGE: 105
```markdown
Қазақстандағы қоғамдық-саяси үдерістер. 1965–1985 жылдардағы қоғамдық-саяси өмір. «Қазақ КСР-інің мемлекеттік егемендігі туралы Декларация», «Мемлекеттік тәуелсіздік туралы» Конституциялық Заңы қабылдануының тарихи маңызы.

### 1-тапсырма. Сұрақтарға жауап беріңдер.
1. Конституция жөнінде не білесіңдер?
2. Конституциялық заңдар мен нормалардың сақталуына кім кепілдік береді?

#### Қызықты дерек
КСРО құрамында болған жылдары Қазақстанның Конституциясы үш рет (1926, 1937, 1978) өзгертілді.  
Тәуелсіз еліміздің тұңғыш Конституциясы 1993 жылы 28 қаңтарда қабылданды. 1995 жылғы жаңа Конституция жобасын талқылауға үш миллионнан астам Қазақстан азаматы қатысты.

Тәуелсіздіктің алғашқы жылдарында Қазақстанда президенттік басқарудағы республикалық жүйе орнықтырылды. Еліміздегі заң шығару қызметін жүзеге асыратын ең жоғарғы өкілдікті орган Қазақстан Республикасының Парламенті құрылды. Парламент тұрақты негізде жұмыс істейтін екі палатадан: жоғарғы палата – Сенат және төменгі палата – Мәжілістен тұрады. Қазақстан Республикасының Парламенті өкілдері орган ретінде заң шығарушылық үрдісті өзінің конституциялық өкілеттіктері шегінде жүзеге асырады.

**Қазақстан Республикасының 1995 жылғы Конституциясы.**  
Қазақстанның заң шығарушы билік тармағының қалыптасу тарихында Жоғарғы Кеңестің XII шақырылымының атқарған рөлі айрықша болды. Ол ХХ ғасырдың 90-жылдарының басында «Қазақ КСР мемлекеттік егемендігі туралы Декларация», «Қазақстан Республикасының мемлекеттік тәуелсіздігі туралы» Конституциялық Заңы, 1993 жылы Конституция сияқты аса маңызды құқықтық құжаттарды қабылдаған болатын. 1993 жылы қабылданған Конституцияның негізі әлсіз екендігін көрсетті. Негізгі заңды ұзақ өзгерту­лермен жетілдіру оңай емес-ті. Сондықтан Жоғарғы Кеңес
```

END OF PAGE: 105
START OF PAGE: 106


таратылысымен, бірінші Президент жаңа Конституцияның жобасын тікелей қолға алды.  
1995 жылы 30 тамыздағы бүкілхалықтық референдумда еліміздің жаңа Конституциясы қабылданды. Конституцияда жаңа мемлекеттіліктің негізі қаланып, қоғамдық дамуды бағыттауға және реттеуге қабілетті тұтас мемлекеттік билік қалыптастырылды. ҚР Конституциясы жобасын әзірлеуге мықты президенттік билікті қалыптастыратын үлгі алынды.  
Қазақстанның құқықтық мемлекет ретінде дамуының жаңа кезеңі Қазақстан Республикасының 1995 жылғы 30 тамыздағы Конституциясын қабылдаудан басталды. Жаңа Конституция негізінде құқықтық мемлекетке бастау болған демократиялық дамуды бекіткен конституциялық заңдар қабылданды. Мемлекеттік-құқықтық жүйені түбегейлі өзгерткен реформалар жүргізіліп, қазіргі мемлекетті басқару жүйесі құрылды. Мемлекеттік құрылым, еңбек ету құқығы заңға бағындырылды.  

**Қазақстан Республикасының Конституциясына енгізілген өзгерістер мен толықтырулар.** ҚР Конституциясында 1998, 2007, 2011, 2017 және 2022 жылдары бірқатар түзетулер орын алды. 2022 жылы 5 маусымда Мемлекет басшысы Қасым-Жомарт Тоқаевтың Республикалық референдум өткізу туралы Жарлығына сәйкес бірқатар заңға түзетулер мен өзгерістер енгізілді.  
- Қазақстан суперпрезиденттік басқару формасынан күшті парламенті бар президенттік формаға көшті;  
- Жер және оның қойнауы, су көздері, өсімдіктер мен жануарлар дүниесі, басқа да табиғи ресурстар халыққа тиесілі;  
- Президенттің жақын туыстарының саяси мемлекеттік қызметші, квазимемлекеттік сектор субъектісі басшылары лауазымдарын атқаруға құқығы жоқ;  
- Қазақстандықтар өз бетiнше Конституциялық сотқа жүгiне алады;  
- Өлім жазасына тыйым салынды;  
- Мәжілістің депутаттық корпусы аралас сайлау жүйесі бойынша құрылады;  
- Сенаттағы президенттік квота қысқарады, мәжілістегі ҚХА квотасы жойылды;  

105

END OF PAGE: 106
START OF PAGE: 107
* Мажоритарлық жүйе депутатты сайлаушылардың қалауы бойынша шақырып алуға мүмкіндік береді.  
Бірінші Президенттің ерекше рөлі мен артықшылықтары туралы ережелер алынып тасталды.  
2022 жылы өткен жалпы халықтық референдум аясында Конституцияның 33 бабы бойынша 56 өзгеріс енгізілді. Конституция 9 бөлім, 99 баптан тұрады. Жаңа Конституцияның тұжырымдамалық негізі: «мықты Президент – ықпалды Парламент – есеп беретін Үкімет» деп белгіленген.  
2022 жылғы 17 қыркүйекте Қасым-Жомарт Тоқаев конституциялық өзгерістерге қол қойды. Оған сәйкес президенттің өкілеттік мерзімі 7 жылдық болды да, қайта сайлануға тыйым салынды.

### Сұрақтар  
1. 1993 жылғы Конституцияға сай мемлекеттік билік органдары қандай еді?  
2. 1995 жылғы Конституция қандай тарихи оқиғамен байланысты болды?  
3. 1995 жылғы Конституция бойынша мемлекетті басқару нысандары қалай құрылды?  
4. Конституцияға қандай өзгерістер енгізілді?  

----

> **Қазақстан Республикасы Жоғары Кеңесінің 1993 жылы 28 қаңтарда қабылдаған Конституциясынан үзінді**  
>  
> **I бөлім. Азамат, оның құқығы, бостандығы мен міндеттері**  
>  
> **1-тарау. Жалпы ереже**  
>  
> 1-бап. Қазақстан Республикасының азаматтарына нәсіліне, ұлтына, жынысына, тіліне, әлеуметтік, мүліктік және лауазымдық жағдайына, әлеуметтік тегіне, тұрғылықты жеріне, дінге көзқарасына, сеніміне, қоғамдық бірлестікке мүшелігіне, сондай-ақ бұрын қылмыстық жазаға тартылғанына қарамастан құқықтар мен бостандықтар теңдігіне кепілдік беріледі.  
> Азаматтарды кемсітушіліктің кез келген түріне тыйым салынады.  

106

END OF PAGE: 107
START OF PAGE: 108


2-бап. Қазақстан Республикасының Конституциясы мен заңдарында құқықтар мен бостандықтары жүзеге асыруды шектеуге басқа адамдардың құқықтары мен бостандықтарын, қоғамдық қауіпсіздікті қамтамасыз ету, конституциялық құрылымды қорғау мақсатында ғана жол беріледі. Бұл орайда конституциялық құқықтар мен бостандықтар мәніне нұқсан келтірілмеуге тиіс.  
3-бап. Адамның және азаматтың құқығы мен бостандығы туралы Қазақстан Республикасы таныған халықаралық-құқықтық құжаттар Республика аумағында оның заңдарынан басым болады.

**1995 жылғы 30 тамыздағы бүкілхалықтық референдумда қабылданған Конституциядан үзінді**

### І бөлім. Жалпы ережелер

**1-бап**  
1. Қазақстан Республикасы өзін демократиялық, зайырлы, құқықтық және әлеуметтік мемлекет ретінде орнықтырады, оның ең қымбат қазынасы – адам және адамның өмірі, құқықтары мен бостандықтары.

**2-бап**  
1. Қазақстан Республикасы – президенттік басқару нысанындағы біртұтас мемлекет.  
4. Қазақстан Республикасы және Қазақстан атауларының мәні барабар.

**3-бап**  
1. Мемлекеттік биліктің бірден-бір бастауы – халық.

**22-бап**  
1. Әркімнің ар-ождан бостандығына құқығы бар.  
2. Ар-ождан бостандығы құқығын жүзеге асыру жалпы адамдық және азаматтық құқықтар мен мемлекет алдындағы міндеттерге байланысты болмауға немесе оларды шектемеуге тиіс.

**26-бап**  
4. Әркімнің кәсіпкерлік қызмет еркіндігіне, өз мүлкін кез келген заңды кәсіпкерлік қызмет үшін еркін пайдалануға құқығы бар. Монополистік қызмет заңмен реттеледі әрі шектеледі. Жосықсыз бәсекеге тыйым салынады.

107

END OF PAGE: 108
START OF PAGE: 109
108

2-тапсырма. 1993 және 1995 жылдардағы Конституциялардың үзін­ділерін оқыңдар. Қандай өзгерістер енгізілгенін анықтаңдар.

3-тапсырма.  
1. Конституцияның қажеттілігін анықтап, баға беріңдер.  
2. 1993 және 1995 жылғы Конституциялардың айырмашылықтарын тауып, талдап түсіндіріңдер.

> **Мәтіндік дерек**  
> **Қазақстан Республикасы Конституциясының қабылдануы тарихынан**  
> Жаңа Конституция қоғам мен мемлекеттің қайшылықсыз дамуын, елдің азаматтарының ұлына қарамастан ертеңгі күнге деген сенімділігін орнықтыруы, қазақстандық патриотизмді нығайтып, заңды орындау және сайлау мәдениетін негіздеуі керек болды. Конституция жобасының 18-ге жуық нұсқасы қаралды. Конституция жобасын талдау және сараптау үшін 1995 жылы 22 мамырда Президенттің қаулысымен сараптамалық-консультативтік кеңес құрылды. Кеңестің құрамы 9 адамнан: оның үшеуі – билік өкілі, алтауы – заң саласының ғалымдары­нан тұрды.  
> 1995 жылдың 30 маусымы мен 30 шілдесі аралығында жаңа Конституция жобасы халықтық талқылаудан өтті. Талқы­лауға 58 республикалық ұйымдар, қоғамдық бірлестіктер және қозғалыстар қатысты. Олардан 678 ұсыныстар мен ескертулер түсті. Жаңа Конституция жобасының негізінде адам және азаматтардың еркіндіктері мен құқықтарының үстемдігі ор­нап, Қазақстандағы мықты президенттік мемлекеттің негізі қаланды. Республика бойынша 34 459 талқылау өткізіліп, одан 3 345 110 адам қатысты, 123 717 адам пікір білдіріп, нәтижесінде 31 886 ұсыныстар мен ескертулер жасалды. Бүкілхалықтық референдумға 8 212 773 азамат (тұрғындардың 81,14%) қатысып, 800 839 азамат қарсы пікір (референдумға қатысушылардың 9,9%) білдірді. 78 130 бюллетень жарамсыз

END OF PAGE: 109
START OF PAGE: 110


болып табылды. Референдумның жүргізілуін бақылаушылар куәлігін иеленген 328 тұлға қадағалады. 1995 жылдың 30 тамызында Қазақстан халқы республиканың жаңа Конституциясын қабылдады. Конституцияда жаңа мемлекеттіліктің негізі қаланып, қоғамдық дамуды бағыттауға және реттеуге қабілетті тұтас мемлекеттік билік қалыптастырылды.

*Қазіргі Қазақстан тарихы. – Алматы: Раритет, 2010, 132–133-беттер.*

----

### 4-тапсырма. Қазақстан халқы Конституцияға енгізілген өзгерістерді талқылауға қалай қатысқаны жайлы айтыңдар.

----

## §19. Қазақстан – халықаралық құқық субъектісі

**Зерттеу сұрағы:** Қазақстанның әлемдік қауымдастыққа кіруі қалай жүзеге асты?

**Бұл сабақта:**

Қазақстан Республикасының халықаралық аренада танылуына баға береміз.

Қазақстанның аймақтық және халықаралық ұйымдармен байланыстарын талдаймыз.

**Тірек сөздер:**

| Қазақша                                                                                                                                               | Ағылшынша                                                                                                                                                            |
| ----------------------------------------------------------------------------------------------------------------------------------------------------- | -------------------------------------------------------------------------------------------------------------------------------------------------------------------- |
| Сыртқы саясат<br/>Әлемдік қауымдастық<br/>Тұрақты даму<br/>Қауіпсіздік<br/>Экономикалық байланыстар<br/>Еуразиялық Одақ<br/>Ислам Конференциясы Ұйымы | Foreign policy<br/>World community<br/>Sustainable development<br/>Security<br/>Economic relations<br/>The Eurasian Union<br/>Organization of the Islamic Conference |
| Орталық Азия ынтымақтастығы<br/>Экономикалық Ынтымақтастық Ұйымы<br/>МАГАТЭ                                                                           | Central Asia Cooperation<br/>Economic Cooperation Organization<br/>IAEA                                                                                              |


109

END OF PAGE: 110
START OF PAGE: 111
110

Елшілік – бір мемлекеттің екінші мемлекеттегі елші басқаратын тұрақты дипломатиялық өкілдігі.  
Преамбула – заң немесе басқа құқықтық актілердің, сондай-ақ декларация немесе халықаралық шарттары барлық мақсат пен міндеттер көрсетілген кіріспе бөлім.  
МАГАТЭ – атом энергиясын бейбіт мақсатқа қолдану жөнінде 1957 жылы құрылған халықаралық агенттік.

<div style="border:1px solid black; padding:10px; margin:10px 0;">
<b>Интеграция</b>  
<i>География</i> пәні бойынша халықаралық экономикалық қатынас түрлері, Қазақстанның дүниежүзілік шаруашылықта алатын орны, Қазақстанның халықаралық экономикалық интеграциядағы мүдделері мен мақсаттары.  
<i>Дүниежүзі тарихы</i> пәні бойынша бүгінгі әлемдегі лаңкестік қаупі; халықаралық лаңкестік және экстремизм, аса ірі лаңкестік әрекеттер; қазіргі кездегі ақпараттық қоғам, адамзаттың мәдени мұрасын сақтаудағы ЮНЕСКО-ның қызметі; қазіргі әлемнің жаһандануы; жаһандану үдерісінің мәні; жаһанданү жағдайындағы әлемдік мәдениеттің дамуы.  
<i>Құқық негіздері</i> пәні бойынша құқықтық мемлекет және азаматтық қоғам тақырыптарымен байланыстыру.

<b>Есіңе түсір!</b>  
Семей ядролық полигонының жабылуы. Қазақстан мемлекеттілігінің қайта жаңғыруы (1991–1997 жылдар). «Мемлекеттік тәуелсіздік туралы» Конституциялық Заңы қабылдануының тарихи маңызы. Н. Ә. Назарбаев – Қазақстан Республикасының бірінші Президенті.
</div>

<b>Қазақстанның сыртқы саясатындағы жетістіктері.</b> 1992 жылғы қаңтардың ортасына қарай Қазақстанды тәуелсіз мемлекет ретінде әлемнің 30-дан астам мемлекеті таныды. Осының бәрі республикаға, оның азаматтарына көрсетілген құрмет еді. 1991 жылы тәуелсіздігін жариялаған Қазақстан мемлекеттілігін құрудың қиын жолына түсті. Қысқа мерзім ішінде сыртқы саяси басымдықтар айқындалды. Республикасының сыртқы саясатының негізгі ұстанымына жақсы көршілдік қатынас пен өзге мемлекеттің ішкі ісіне араласпау, тең құқықтық, туындаған мәселелердің бәрін бейбіт жолмен шешуге ұмтылыс принциптері алынды. Аймақтық достастықтың жаңа түрлерін қарастыру тәуелсіз мемлекеттер басшыларын интеграцияның жаңа жолдарын іздеуге итермеледі. Қазақстан Президенті Н. Ә. Назарбаев

END OF PAGE: 111
START OF PAGE: 112
1994 жылдың басында Еуразиялық мемлекеттер одағын құру идеясын ұсынды. Одақтың мақсаты елдердің тұрақтылығы мен қауіпсіздігін, кеңестік кезеңнен кейінгі кеңістіктегі әлеуметтік-экономикалық жаңғырту үдерістерін ойдағыдай қамтамасыз ету деп жарияланды. Екіжақты қатынастар деңгейінде Украинамен, Беларусь Республикасымен, Кавказ елдерімен, сондай-ақ Балтық жағалауы мемлекеттерімен ынтымақтастық жандандырыла түсті. Қазақстанның байланыстары, әсіресе Орталық Азия аймағындағы жақын көршілер – Өзбекстан, Қырғызстанмен, ал экономикалық блок шеңберінде Түрікменстан, Тәжікстанмен қарқынды түрде дамыды. 1993 жылдың қаңтар айында Орталық Азияның бес мемлекеті арасында Ортақ нарық құру туралы хаттамаға қол қойылды.

Қазақстан дипломатиясы Азия бағытында елеулі табыстарға жетті. Бұл аймақта экономикалық жағынан жақсы дамыған Қытай, Үндістан, Вьетнам, Жапония т.б. кіретін елдер бар. Қазақстанның азиялық Тынық мұхит үдерісіндегі интеграцияға араласуы оның Экономикалық ынтымақтастық және даму ұйымы қызметіне қатысуына маңызды жағдай туғызды. 1995 жылы Индонезия, Пәкістан, Түркия басшыларымен жоғары деңгейдегі кездесулер өтті.

Қазақстан 1995 жылы 28 қаңтарда Ресей Федерациясы және Беларусь Республикасымен Кедендік Одақ құру туралы шартқа қол қойды. 2002 жылы Орталық Азия ынтымақтастығын құру туралы келісімдер жасалды.

2005 жылы Қазақстан мен Өзбекстан, Қырғызстан арасында жасалған мәңгілік достық туралы шарт негізінде бірінші Президент Н. Ә. Назарбаев Орталық Азия кеңістігіндегі экономикалық мүдделердің, сондай-ақ мәдени-тарихи тамырдың ортақтығын, тілдің, діннің, тіпті экологиялық мәселелердің де, сыртқы қатердің де ортақ екендігін ескере отырып, Орталық Азия елдері одағын құруды ұсынды.

*1995 жылы желтоқсанда Қазақстан «Ислам конференциясы» ұйымына толық құқықты мүше болып енді, ал бұл қаржы, жаңа технологиялар алмасуға мүмкіндік берді.* Қазақстан Республикасына инвестиция тарту мақсатымен 2000 жылы 26–28 сәуірде «Еуразия – 2000» экономикалық саммиті өтті.

111

END OF PAGE: 112
START OF PAGE: 113
Қазақстан сыртқы саясатта көп қырлы, сындарлы саясат ұстанады. Астана халықаралық басқосулар өткізудің орталығына айналды. Бұл Қазақстанның бейбітшілік сүйгіш ел ретіндегі рөлін мойындаудың көрінісі еді. Қазақстан астанасында аса маңызды басқосу – Әлемдік және дәстүрлі дін басшыларының съезін өткізу де дәстүрге айналып отыр. Алғашқы съезд 2003 жылдың 24 қыркүйегінде болып өтті. Бұл басқосуға 17 конфессия өкілі қатысты. Қазақстан Республикасының бірінші Президенті съезде сөйлеген сөзінде: «Материалдық игіліктермен ешқандай байланыс-пайтын даусыз ұлы құндылықтар бар, олар адам үшін әрдайым басым және негіз қалаушы болып қалады.

Олардың бастылары – руханият, адамгершілік. Бұларды өз бойына негізгі жинақтаушы дін болып табылады, ол ғасырлар бойы қалыптасқан ұлттық және діни дәстүрлерді, әр халықтың төлтума тарихи және мәдени тәжірибесін сақтап келеді», – деп атап көрсетті.

Қазақстанның ядролық қаруды таратпаудағы алғашқы қадамы 1991 жылы Семей ядролық сынақ полигонын жабудан басталды. Бұл батыл қадам Қазақстанның әлем алдындағы абыройын асқақтатып, беделін өсірді. Қазақстан өз еркімен ядролық қарудан бас тартты. Қазақстан 1993 жылы Ядролық қаруды таратпау туралы келісімге қосылды. 1994 жылы Қазақстан Атом энергиясы жөніндегі халықаралық агенттікке (МАГАТЭ) мүшелікке қабылданды.

Бүгінде Қазақстанның әлемнің барлық елдерімен сауда байланысы қалыптасқан. Алайда экспорт құрылымында шикізаттық тауарлар басым болып отыр. Еліміз дамыған мемлекеттермен технологиялық, энергетикалық, көлік саласындағы техникалық реттеу, сауда-экономикалық, шағын және орта бизнесті дамытудaғы ынтымақтастықты одан әрі жетілдіре түсуді көздейді.

### Сұрақтар

1. Қазақстанның сыртқы саясаттағы ұстанымдары қандай?  
2. Қазақстанның әлем алдында беделінің өсуіне ықпал еткен басты қадамдарды атаңдар.

112

END OF PAGE: 113
START OF PAGE: 114

3. Қазақстан мен әлем елдері арасындағы қатынасты қалай баға­лаймыз?  
4. Қазақстанның халықаралық қауымдастықтағы орнын анықтаңдар.  

**1-тапсырма.** «Уақыт сызығына» Тәуелсіз Қазақстанның сыртқы саясатындағы негізгі оқиғалардың датасын түсіріп, маңызын қарас­тырыңдар.  

**2-тапсырма.**  
1. Қазақстанның сыртқы саясатында ерекше назар ауда­ратын басты мәселеге тоқталып, талдаңдар.  
2. Сызба бойынша көрші мемлекеттер мен ұйымдардың орналасқан орнын картадан табыңдар.  

### Тәуелсіз Қазақстанның сыртқы саясаты

| Қазақстанның сыртқы саясатының басым бағыттары                                                            | Қазақстанның сыртқы саясатының басым бағыттары                                | Қазақстанның сыртқы саясатының басым бағыттары                                             | Қазақстанның сыртқы саясатының басым бағыттары                                                                                   |
| --------------------------------------------------------------------------------------------------------- | ----------------------------------------------------------------------------- | ------------------------------------------------------------------------------------------ | -------------------------------------------------------------------------------------------------------------------------------- |
| Ресей                                                                                                     | ТМД                                                                           | Азия                                                                                       | Түркия                                                                                                                           |
| * Экономикалық ынтымақтастық
* Ғарыш кеңістігін игеру
* Жаңа типтегі әскер жақсарту
* Азаматтық мәселелер | - Украина
- Беларусь
- Өзбекстан
- Қырғызстан
- Түрікменстан
- Тәжікстан т.б. | * Қытай
* Үндістан
* Пәкістан
* Иран
* Ауғанстан
* Оңтүстік-шығыс Азия елдері              | - Бірлескен кәсіпорындар құру
- Делегациялар алмасу
- Мәдени ынтымақтастық
- Түркі елдерінің ынтымақтастығы
- Студенттерді оқыту |
| Еуропа                                                                                                    |                                                                               | АҚШ                                                                                        |                                                                                                                                  |
| Германия, Франция, Австрия, Венгрия, Болгария, Чехия, Румыния                                             |                                                                               | * Қазақстан экономикасына инвестициялар
* Мәдениет және білім беру саласына қолдау көрсету |                                                                                                                                  |
| «Болашақ»                                                                                                 |                                                                               |                                                                                            |                                                                                                                                  |
| Халықаралық ұйымдар: БҰҰ, ЮНЕСКО, МАГАТЭ, ХВК, ШЫҰ, ЕҚЫҰ және т.б.                                        |                                                                               |                                                                                            |                                                                                                                                  |


**3-тапсырма.** Қазақстанның басқа мемлекеттермен және халықаралық ұйымдармен стратегиялық серіктестігін және олардың жаһандық мәселе­лерді шешуге қосқан үлесін бағалаңдар.  

113

END OF PAGE: 114
START OF PAGE: 115
§20. Тәуелсіздіктің алғашқы жылдарындағы Қазақстанның экономикалық дамуы

**Зерттеу сұрағы:** Неліктен нарықтық экономикаға көшу барысында қиыншылықтар орын алды?

**Бұл сабақта:**
- Қазақстан Республикасында жекешелендіру үдерісінің экономикаға ықпалын талдаймыз.
- Нарықтық экономиканың өндірістік қатынастарға әсерін қарастырамыз.
- Қазақстанның әлемдік экономикаға кіруін сараптаймыз.

**Тірек сөздер:**

| Қазақша                  | Ағылшынша                  |
| ------------------------ | -------------------------- |
| Экономикалық реформалар  | Economic reforms           |
| Жекешелендіру            | Privatization              |
| Салық реформасы          | Tax reform                 |
| Бағаны тұрақтандыру      | Price stabilization        |
| Жаңа банктік саясат      | New banking policy         |
| Шағын бизнесті дамыту    | Small business development |
| Еңбекақы реформалары     | Wage reform                |
| Монополияларды бөлшектеу | Monopoly dismantling       |


**Инфляция** (лат. inflatio) – ақшаның құнсыздануы; ақша айналысы арналарының тауар айналымы қажеттілерінен артық мөлшерде толуы.

**Баға** – заттың құны, нарығы. Бағаны босату – заттың өзіндік құнын белгілеу еркіндігі.

**Жекешелендіру** – меншік қатынастарын реформалау арқылы мемлекеттік меншікті меншіктің басқа нысандарына айналдыру үдерісі.

**Экономикалық дағдарыс** – өндірістің бүкіл қайшылықтарының аяқастынан пайда болуын сипаттайтын экономикалық цикл фазасы. Сұраныс қабілетінің аздығына қарамай тауардың артық өндіріліуі, өндірістің шұғыл қысқаруы және өндірістік қуаттың толық пайдаланылмауының күшеюі, өндіргіш күштердің бөлінуі, бағаның құнсыздануы, жұмыссыздықтың өсуі, жұмысшылардың нақты жалақысының және еңбекші шаруа табыстарының төмендеуі, ұсақ өндірішілердің жаппай күйзелісге ұшырауы.

END OF PAGE: 115
START OF PAGE: 116
115

**Аукцион** – көшшілік алдында кім бағаны асыраса, соған сатылатын бәсеке сауда.  
**Акция** – акционерлік қорам қаржысына белгілі бір үлес қосқаның және соның табысына ортақ екендігін куәландыратын бағалы қағаз.

| **Интеграция** |
|----------------|
| **География** пәні бойынша табиғи ресурстар; Қазақстанда табиғатты пайдаланумен байланысты мәселелер; әлеуметтік-экономикалық ресурстар; Қазақстан аймақтары инфрақұрылымының даму деңгейі; Қазақстан шаруашылығының салалары; Қазақстанның экономикалық аудандарының шаруашылық салалары мен мамандану; Қазақстанның дүниежүзілік шаруашылықта алатын орны; Қазақстан Республикасының әлеуметтік-экономикалық, саяси-географиялық жағдайы. |
| **Дүниежүзі тарихы** пәні бойынша қазіргі әлемнің жаһандануы; жаһандану үдерісінің мәні; жаһандану жағдайындағы әлемдік мәдениеттің дамуы. |
| **Құқық негіздері** пәні бойынша азаматтық құқық, әкімшілік құқық, қылмыстық құқық түсініктері тақырыптарымен байланыстыру. |
| **Есіңе түсір!** 1965–1985 жылдардағы Қазақстанның әлеуметтік-экономикалық дамуы. Экономиканың шикізаттық бағыты. «Қайта құру» жылдарындағы әлеуметтік-экономикалық өзгерістер. Н. Ә. Назарбаев – Қазақстан Республикасының бірінші Президенті. |

**Экономикалық реформаларды жүзеге асырудағы Қазақстанның қиыншылықтарды шешуі.** Экономикалық реформаларды жүзеге асыруда Қазақстан үлкен қиыншылықтарға кездесті. Экономиканы әміршіл-әкімшіл басқарудан нарықтық жүйеге көшіру аса қиын әрі күрделі болып шықты. Бұрыннан қалыптасқан шаруашылық байланыстарының үзілуі, келісім тәртібінің нашарлауы салдарынан көптеген кәсіпорындардың жұмысы тоқтап қалды.  
Қазақстан Республикасы Президенті Жоғарғы Кеңес Президиумымен келісe отырып, республика аумағында 1992 жылы 6 қаңтардан бастап бағаны босату туралы Жарлық қабылдады. Еркін баға енгізілуімен, тауарлардың барлық түрі бірден қымбаттады. Қабылданған нарыққа өту бағдарламасын кәсіпорындардың, сауда орындарының бірқатар жетекшілері өнім бағасын шектен тыс қымбаттату деп түсінді. Тұтыну тауарлары мен қызмет көрсетудің

END OF PAGE: 116
START OF PAGE: 117
жаппай қысқаруы, кей реттерде мемлекеттік кәсіпорындардың толық тоқтатылуы бағаның күрт жоғарылауына әкеп соқты. Тек бағаны босатудың алғашқы кезеңінде ол 186,4 есе, ал реформадан кейін 554,6 есе өсті.

Жаңа нарықтық қатынас жағдайында министрліктер қызметі түбірімен өзгерді. Ендігі олардың міндеті кәсіпорындарды басқару емес, саланың дамуын үйлестіру, техникалық үдерістің маңызды бағытын таңдауды және өндірісті дамытуды негіздеу болды. Өзара пайдалы ынтымақтастық, икемді өндірістік құрылым жасау мақсатымен терең экономикалық реформа жағдайында 1992 жылға қарай 35 тұрақты қоғам, 75 салааралық және сыртқы экономикалық қауымдастық, 30 концерн мен консорциум, 30-дан аса коммерциялық банк құрылды. Қазақстанда нарықтық құрылымның дамуын жеделдету мақсатында мемлекет меншігінен алу және жекешелендіру бағдарламасы жасалды. Экономика саласын реформалаудың алғашқы жылдарында республикадағы негізгі қордың 80%-ы мемлекеттік меншік үлесіне тиісті болды. Жекешелендіру экономикалық дағдарыстың тереңдеуімен қатар келді. Жекешелендіруге өтуде республиканың экономикалық даму ерекшелігін ескеру қажет болды. Ең бірінші кезекте өзін-өзі ақтамаған мемлекеттік секторларды жекешелендіру міндеті қойылды.

Қазақстан Республикасының мемлекеттік мүлкін жекеменшікке беру, яғни Қазақстандағы жекешелендіру ісі елімізде 1991 жылдан бастап жүзеге асырыла бастады. 1991 жылы 22 маусымда «Мемлекет иелігінен алу және жекешелендіру туралы» Заң қабылданды.

![Image](attachment:image.jpg)  
*Мыннан аса қазақстандықтар жекешелендіруге қатысты*

Заң меншіктің әртүрлі нысандарын қалыптастыру, бәсекелестік пен кәсіпкерлікті, тиімді, әлеуметтік бағдарланған нарықтық экономиканы дамыту үшін жағдайлар жасауға бағытталған.

Жекешелендірудің бірінші кезеңінде 1991–1992 жылдары 4 771 нысан жекешелендірілді.

Жаңа нарықтық қатынастар агроөнеркәсіптік секторды да ту-

END OF PAGE: 117
START OF PAGE: 118
бегейлі қайта құруды қажет етті. Жекешелендірудің бұл кезеңінде мемлекеттік ауылшаруашылығы кәсіпорындары ұжымдық кәсіпорындарға айналдырылды. Осы әдіспен республикада 472 совхоз жекешелендірілді. Мемлекеттік ауылшаруашылығы кәсіпорындарының мүліктері еңбек ұжымы мүшелеріне мүлік пайлары бойынша бөлініп берілді. Тұрақты жұмыс істеп тұрған ірі совхоздардың тұтастығын сақтау үшін мемлекет оның бірінші басшыларына 20 жылдық жұмыс өтiлi болса, совхоз мүлкінің 10%-ын тегін және тағы 10%-ын 5 жыл басқаруға берді.

1993 жылдың 5 наурызында «Қазақстан Республикасындағы мемлекет иелігінен алу және жекешелендірудің ұлттық бағдарламасы» қабылданып, жекешелендірудің екінші кезеңіне жол ашылды. Жекешелендірудің екінші кезеңі тұтыну тауарларының бәсекелестік нарығын құруға, кәсіпкерлікті дамытуға, өндіріс тиімділігін арттыруға бағытталды. Ол мына төрт бағыт бойынша жүргізілді:

1. Шағын жекешелендірулер (200 адамға дейін істейтін сауда, тұрмыстық қызмет көрсету және өндірістік кәсіпорындарды аукциондар мен конкурстар арқылы сату).

2. Жаппай жекешелендіру (200-ден 5 000 адамға дейін жұмыскерлері бар кәсіпорындар).

3. Жеке жобалар бойынша жекешелендіру (5 000-нан артық жұмыскерлері бар кәсіпорындар).

4. Агроөнеркәсіп кешені кәсіпорындарын жекешелендіру.

Нарықтық экономикаға көшудің құқықтық негізін құру мақсатында Республика Парламенті көптеген заңдар мен нормативтік актілерді қабылдады, олардың ішінде мынадай: «Қазақстан Республикасындағы меншік туралы», «Қазақстан Республикасындағы шетел инвесторлары», «Қазақстан Республикасындағы кәсіпкерлікті дамыту және шаруашылықтағы қызмет бостандығы», «Қазақстан Республикасындағы банктер және банктік қызметтер туралы» т.б. маңызды заңдар болды.

1993 жылы республиканың банк-ақша жүйесі құлдырады, инфляция өрши түсті. Осы жағдайлардың бәрі тұрғындардың тіршілік деңгейіне мүлдем кері әсер етті. Қалыптасқан жағдайды жан-жақты талқылап, Қазақстан Республикасының басшылығы өз валютасын енгізу керек деген шешім қабылдауға тоқталды. Қазақстан Үкіметі

117

END OF PAGE: 118
START OF PAGE: 119
мен Ұлттық банк ұлттық валюта банкноттарын дайындауға кірісті. Қазақстан Республикасы Президентінің Жарлығымен ұлттық валюта теңге 1993 жылы 15 қарашада айналымға енгізілді. Ұлттық валютаны одан әрі нығайту мақсатында Қазақстан Республикасы Президентінің «Ақша жүйесін тұрақтандыру жөніндегі шұғыл шаралар туралы» Жарлығы шықты. Ал жекешелендірудің 1997 жылдан басталған үшінші кезеңі отын-энергетика, көлік, денсаулық, ғылым салаларын қамтыды.

90-жылдардың соңында жүргізілген реформалар өз жемісін де бере бастады. XXI ғасырдың басында түбегейлі өзгеріс орнады. Тауар нарығы молайып, кезекке тұру жойылды, жәрдемақы, еңбекақы уақытында берілетін болды. Теңге едәуір нығайды. Жекешелендіруге берілген мыңдаған орташа және ірі кәсіпорын жұмыс істей бастады. Қарапайым азаматтардың тіршілігі біршама жақсарды.

<div style="background-color:#4a90e2; border-radius:50%; width:24px; height:24px; color:white; text-align:center; line-height:24px; display:inline-block; font-weight:bold;">?</div> Сұрақтар  
1. Экономикалық реформаларды одан әрі жетілдіру жағдайында өзара пайдалы ынтымақтастық, икемді өндірістік құрылымдар құру мақсатымен не жасалынды?  
2. Нарықтық экономикаға өтудің құқықтық негізін қалау үшін Парламент қандай заңдар қабылдады?  
3. Жұмыссыздық пен оның өсуінің себебі неде?  
4. Инфляция үдерісі мен оның салдарына сипаттама беріңдер.

----

### Мәтіндік дерек

1994 жылы қоғамда жалғасып келе жатқан әлеуметтік-экономикалық дағдарыс барлық жерде бағаның өсуі, жұмыссыздық, дефицит өзінің шарықтау шегіне жетті. Халық жүргізіліп жатқан реформалардың жемісін көре алмады. Осындай күрделі жағдайда Президент 1994 жылдың 9 маусымында Жоғары Кеңестің мінберінен «Жаңаратын Қазақстанға – тереңдетілген реформалар мен жалпықұқықтық келісім арқылы» деп аталатын үндеуін (баспасөзде «Президенттің Меморандумы» деп аталып, тарихқа да солай енді) жариялады. Бұл үндеу бірінші Президенттің үлкен тәуекелге бел бууы еді. Барлық қысымдарға

END OF PAGE: 119
START OF PAGE: 120
```markdown
шыдай отырып, жариялаған бағытынан ауытқымай, соның нәтижесінде бұл «Меморандум» елдің қаржылық жүйесін және экономиканы тұтастай тұрақтылық жолына бұрудың басы болды. Ел басшылығының енгізген көптеген кешенді шараларының арқасында 1995 жылы алғаш рет экономиканың сауықтандырыла бастағаны байқалды. Қаржы-бюджеттік және ақша-кредиттік саясаттарды қатаң жүргізудің арқасында инфляцияны құрықтауға қол жетті. Өте қауіпті экономикалық қатерлердің бірі гиперинфляцияны еңсерді. Өнеркәсіпте де өндірістің өсуіне алғаш рет қол жеткізілді. Өсім алдыңғы жылмен салыстырғанда 13,6% болды. Әлеуметтік-экономикалық жағдай да жақсара түсті.

Бір кездегі біртұтас халықшаруашылығы кешені қирағаннан кейінгі терең дағдарысқа ұшыраған Қазақстан экономикасын нарықтық қатынастарға бағыттайтын шаралар жүзеге асырылды. Нәтижесінде 1997 жылдың басында елдегі инфляция тоқтатылды, өндіріс жаңдана бастады; қаржы-бюджет, салық және жинақтаушы зейнетақы жүйелері құрылды, жекешелендіру жүргізілді; тұрғын үй, коммуналдық-шаруашылық реформалары орындалды. 1999 жылдың соңына қарай Қазақстанда экономиканың тұрақты және серпінді даму тенденциясы байқалды.

_Б. Ғ. Аяған және т. б. Қазақстанның қазіргі заман тарихы. – Астана, 2016, 56-бет._

> **Ойталқы**  
> «90-жылдары әлеуметтік-экономикалық дағдарыс тереңдеді». Бұл дерек арқылы қандай қорытынды жасауға болады?

----

### 1-тапсырма. Мәтінмен жұмыс.

1. Мәтінде қай кезең сипатталған?  
2. Мәтінде қандай тарихи үдерістер айтылған?  
3. Мәтін бойынша негізгі ұғымдарды анықтаңдар.
```

END OF PAGE: 120
START OF PAGE: 121
§21. Тәуелсіздіктің алғашқы жылдарындағы әлеуметтік-демографиялық үдерістер

# §21. Тәуелсіздіктің алғашқы жылдарындағы әлеуметтік-демографиялық үдерістер

**Зерттеу сұрағы:** Қазақстандағы әлеуметтік-демографиялық үдерістердің ерекшеліктері неде?

**Бұл сабақта:**

Қазақстанның даму стратегиясындағы демографиялық саясаттың бағыттарын талдаймыз.  
Өткен тарихи кезеңдермен сабақтастықты орнату арқылы қазіргі кезеңдегі демографиялық үдерістерге баға береміз.  
Қазіргі кездегі Қазақстан халқының әлеуметтік жағдайын статистикалық мәліметтер негізінде талдаймыз.  
Қазақ диаспораларының тарихи Отанымен байланысының маңыздылығын айқындаймыз.

## Тірек сөздер:

| Қазақша                                                                                                                                                                                                                    | Ағылшынша                                                                                                                                                                                           |
| -------------------------------------------------------------------------------------------------------------------------------------------------------------------------------------------------------------------------- | --------------------------------------------------------------------------------------------------------------------------------------------------------------------------------------------------- |
| Еңбек жағдайы<br/>Халықтың әлеуметтік жағдайының төмендеуі<br/>Демографиялық мәселелер<br/>Еңбекпен қамтамасыз ету<br/>Зейнетақы туралы Заң<br/>Шағын және орта бизнес<br/>Экологиялық мәселелер<br/>Экономикалық еркіндік | Working condition<br/>The social status of the population below<br/>Demographic problems<br/>Employment<br/>Pension law<br/>Small and medium business<br/>Environmental issues<br/>Economic freedom |


**Зейнетақы** – азаматтарға белгілі бір жасқа толғанда, мүгедектігіне байланысты, асырауышысынан айырылғанда, арнаулы қызмет атқарған жылдары үшін, заңнамада көзделген басқа да реттерде берілетін тұрақты ақшалай төлемақы.

**Бизнес** (ағылш. business – кәсіпкерлік, сауда-саттық) – пайда табуға бағытталған әрекеттің, экономикалық қызметтің бір түрі; жеке кәсіпкердің не фирманың іскерлік қызметі.

----

**Қызықты деректер**  
Әрбір 1 000 адамға шаққандағы ең жоғарғы туу деңгейі Маңғыстау облысында 31,25, ал ең төменгі Солтүстік Қазақстан облысында (14,23) болған.

120

END OF PAGE: 121
START OF PAGE: 122
1990 жылдары Қазақстандағы әлеуметтік-демографиялық жағдай. 1990 жылдардың басында республиканың экономикалық жағдайы нашарлап, мемлекеттік еңбекпен қамту мекемелеріне 70,5 мың жұмыссыз адам тіркелді. Азаматтардың еңбек жағдайы қиын халде еді. Әсіресе өнеркәсіп пен ауылшаруашылығы өндірістердегі хал-ахуал сын көтермеді. Материалдық игілік өндіру саласындағы әрбір төртінші қызметкер зиянды еңбек жағдайында жұмыс істеді. Тау-кен, металлургия, химия өнеркәсібіндегі әрбір үшінші, көптеген жағдайда әрбір екінші адамның жұмыс орнындағы еңбек жағдайы санитарлық нормаларға сәйкес келмеді. 1991–1995 жылдары экономика салаларындағы жалпы еңбекпен қамтамасыз етілгендердің жылдық көрсеткіші 3,7%-ға төмендеді. Елдегі экономикалық дағдарыс бағаны еркіне жіберуге, ақшаның құнсыздануына, халықтың әлеуметтік жағдайының төмендеуіне алып келді.

Зейнетақы, жәрдемақы мен жалақыны уақытында төлемеу созылмалы сипат алды. Дегенмен қанша қиыншылықтар болғанымен, нарықтық қатынастарға өтудің басқа жолы жоқ еді. Осындай дағдарысты кезеңде мемлекет Қазақстан Республикасы тұрғындарын әлеуметтік жағынан қолдау шараларын іздестіріп, осы саладағы дағдарыстан шығудың жолдары мен нақты бағдарламаларын ұсынды. Қалыптасқан экономикалық жағдайды, демографиялық мәселелерді ескеріп, зейнетақы жүйесін реформалау туралы шешім қабылданды. Үкімет «Қазақстан Республикасындағы зейнетақы жүйесін реформалау туралы тұжырымдаманы» бекітіп, «Қазақстан Республикасында зейнетақымен қамтамасыз ету туралы» Заңның қабылдануына сәйкес, зейнетақымен қамтамасыз ету 1998 жылдың 1 қаңтарынан жаңа жүйеге көшірілді.

Қазақстанда 1996 жылдың соңына қарай 391,7 мың жұмыссыз тіркелді. Қиын да күрделі кезең алыс-жақынға да, үлкен-кішіге де әсер етті. Елді осындай дағдарысты жағдайдан алып шығатын Үкіметтің әлеуметтік саладағы ауқымды шараларының бірі – шағын және орта бизнесті мемлекеттік қолдау саясаты еді. Осы мақсатта Үкімет әлеуметтік-экономикалық және құқықтық шараларды жүзеге асырды. Экономикалық еркіндік әркімнің сауда жасауға, тапқан табысын жинақтауға немесе өз қалауымен жұмсауға мүмкіндік берді.

121

END OF PAGE: 122
START OF PAGE: 123
90-жылдардағы елдің демографиялық дамуының ерекшелігі халықтың абсолюттік санының өзгеруі болды. Нарыққа өту, өмір сүру деңгейінің төмендеуі, жұмыссыздықтың өсуі, экологиялық мәселелер халықтың денсаулығына және демографиялық жағдайына кері әсер етті. Халықтың табиғи өсуі, бала туу көрсеткіші төмендеді, өзге ұлт өкілдерінің республикадан көшіп кетуі ұлғайды. Негізгі миграциялық ағын ТМД елдеріне бағытталды. 1993 жылдан 1999 жылға дейін Қазақстаннан ТМД елдеріне 1 524,0 мың адам көшті. Ресей көшіп барушылардың ошағына айналды. 1990 жылы таяу елдерге кеткен мигранттардың 74%-ы Ресейге көшіп барды. ТМД елдеріне неғұрлым көп көшіп кеткен этностар: украиндар – 139 759, белорустар – 30 068, корейлер 3 176 адамды құрады.

1991 жылы еліміз тәуелсіздігін алысымен, демографиялық жаңа құбылыс орын алды. Моңғолия, Иран, Түркиядан қазақтар атажұрттарына орала бастады. 1999 жылғы санақ бойынша Қазақстандағы тұрғындардың саны 14 953 126 адамды құрады. Бұрынғы санаққа қарағанда халықтың ұлттық құрамы мен ауыл-село және қала тұрғындары құрамы үлкен өзгеріске ұшырағаны көрінді. Қазақтардың саны 1989 жылмен салыстырғанда 1 484 мың адамға өсіп, 7 985 мыңға жетті. Сөйтіп, олардың жалпы халық санындағы үлесі артты.

2000 жылдардан бастап Қазақстаннан қоныс аударатындар саны жыл сайын азайып, қайта оралатын азаматтар саны, керісінше, өсе түсті. Елімізге оралатындардың негізгі жиынын қазақтар құрады. Егер 1999 жылы 9,5 мың қазақ келген болса, 2004 жылы – 48 мың, 2005 жылы 57 850 қазақ келген. 2009 жылғы Ұлттық халық санағының қорытындысы бойынша Қазақстан Республикасының халқының саны 16 009,6 мың адамды құрады. Бұған «Нұрлы көш» бағдарламасының зор ықпалы болды. Бұл бағдарлама 2009 жылы қабылданып, қандастарды тарихи Отанынa көшіру бойынша маңызды мәселелерді шешті. «Нұрлы көш» бағдарламасының мақсаты: этникалық көшіп келушілерді, Қазақстан Республикасының аумағында еңбек қызметін жүзеге асыру үшін келген Қазақстанның бұрынғы азаматтарын, еліміздің қолайсыз аудандарында тұратын Қазақстан азаматтарын ұтымды қоныстандыру

END OF PAGE: 123
START OF PAGE: 124


және олардың орналасуына жәрдемдесу. *2012 жылы мәлімет бойынша қазақтардың саны 10 764 мың болып, республика тұрғындарының 65,1%-ын құрады. 2017 жылы Қазақстан халқының жалпы саны 18 074,1 мың адам болды. 2023 жылы 14 қарашада Қазақстан халқының саны 20 млн-ға жетті.*

## Сұрақтар

1. 1991 жылдан бастап көші-қон үдерісінде қандай құбылыс орын алды?  
2. 1990 жылдары әлеуметтік саладағы дағдарыстың көріністері қандай еді?  
3. 90-жылдардағы Қазақстанның демографиялық жағдайының ерекшеліктері неде?

### 1-тапсырма.  
1990 жылдары Қазақстандағы табиғи өсімнің төмендеуіне не себеп болды және оның салдары қандай?

| Себептер | Салдарлар | Қорытынды (өз пікіріңді білдір) |
| -------- | --------- | ------------------------------- |
|          |           |                                 |


----

**Ойталқы**  
Ақылы медицинаның кең етек жаюы, емханалардың жабылуы, тұрғын үй мәселесінің шешілмеуі, жастар арасындағы жұмыссыздық, жәрдемақылардың берілмеуі немесе төменгі мөлшері және т.б. әлеуметтік жағдайлардың жасалмауы қандай қауіп туғызуы мүмкін?

123

END OF PAGE: 124
START OF PAGE: 125
ЖЕТІНШІ БӨЛІМ | ҚАЗАҚСТАН РЕСПУБЛИКАСЫНЫҢ ДАМУЫ (1997 ЖЫЛДАН БАСТАП ҚАЗІРГІ КҮНГЕ ДЕЙІН)

# §22. «Қазақстан—2030» Стратегиясы — мемлекет дамуындағы жаңа кезең

**Зерттеу сұрағы:** «Қазақстан—2030» Стратегиясын қабылдау қажеттілігі неден туындады?

**Бұл сабақта:**  
Ұзақ мерзімді мемлекеттік стратегияларды талдаймыз.  
Қазақстанның даму стратегиясындағы демографиялық саясаттың бағыттарын анықтаймыз.

## Тірек сөздер:

| Қазақша                  | Ағылшынша                  |
| ------------------------ | -------------------------- |
| Инновация<br/>Интеграция | Innovation<br/>Integration |


**Инновация** – жаңалық енгізу, жаңарту. Қазіргі ойлау үлгісі мен дәстүрлі таным ерекшелігіне ұқсамайтын жаңа ойлау жүйесін тауып шығару, білім мен материалдық мүмкіндіктерді пайдалана отырып көнеңі өңдеу, бар нәрсені одан әрі жақсарту, кем нәрсені толықтыру, жаңа нәрсені жетілдіру, тың нәрсені байқау, жаңа зат, жаңа әдіс, жаңа жол, жаңа орта жаңалығымен өмірді жаңарту.  
**Интеграция** – шоғырлану, бірігу, ықпалдасу (мемлекетаралық экономикалық одақтардың құрылуы).

----

**Интеграция**  
**География** пәнінен Қазақстан Республикасының әлеуметтік-экономикалық, саяси-географиялық жағдайы тақырыбымен байланыстыру.

**Есіңе түсір!**  
Тәуелсіздіктің алғашқы жылдарындағы әлеуметтік-демографиялық үдерістер тақырыбы. Қазақстан мемлекеттілігінің қайта жаңғыруы.

124

END OF PAGE: 125
START OF PAGE: 126
1-тапсырма. Инфографикамен жұмыс.

1. Берілген ақпарат туралы не білесіңдер?  
2. Инфографикада келтірілген ақпарат қаншалықты маңызды деп ойлайсыңдар? Өз жауаптарыңды түсіндіріңдер.  
3. Осы инфографика мәліметтері бойынша өз пікірлеріңді айтыңдар.

![Қазақстан-2030](https://user-images.githubusercontent.com/)

**«ҚАЗАҚСТАН-2030»**  
ДАМУ СТРАТЕГИЯСЫНЫҢ  
ҰЗАҚ МЕРЗІМДІ 7 БАСЫМ БАҒЫТЫ

- ҰЛТТЫҚ ҚАУІПСІЗДІК  
- ІШКІ САЯСИ ТҰРАҚТЫЛЫҚ ПЕН ҚОҒАМНЫҢ ТОТТАСУЫ  
- ШЕТЕЛ ИНВЕСТИЦИЯЛАРЫ МЕН ІШКІ ЖИНАҚТАЛЫМДАРДЫҢ ДЕҢГЕЙІ ЖОҒАРЫ  
- АШЫҚ НАРЫҚТЫҚ ЭКОНОМИКАҒА НЕГІЗДЕЛГЕН ЭКОНОМИКАЛЫҚ ӨСУ  
- ҚАЗАҚСТАН АЗАМАТТАРЫНЫҢ ДЕНСАУЛЫҒЫ, БІЛІМІ МЕН ӘЛ-АУҚАТЫ  
- ЭНЕРГЕТИКА РЕСУРСТАРЫ  
- ИНФРАҚҰРЫЛЫМ, ӘСІРЕСЕ КӨЛІК ЖӘНЕ БАЙЛАНЫС  
- КӘСІБИ МЕМЛЕКЕТ

----

**«Қазақстан–2030» Стратегиясының қабылдануы.**  
Кез келген мемлекет өз дамуының негізгі бағыттарын алдын ала айқындап алуы керек. Негізгі басымдықтарға сәйкес құрылған жүйелі бағдарламасыз алға қарай дамудың қиынға түсері анық. Сондықтан Қазақстан тәуелсіздігін алғаннан кейін-ақ кең ауқымды әлеуметтік, саяси және экономикалық реформаларды жүргізе бастады. Елдегі өтпелі кезеңнің ауыртпалықтары азайып, реформалардың жүзеге аса бастаған тұсында дербес төл стратегиялық бағытымызды айқындау мақсаты қойылды. Бірінші Президент алғаш рет 1996 жылы 8 қазанда Қазақстан халқына «Елдегі жағдай және ішкі, сыртқы саясаттың 1997 жылға арналған негізгі бағыттары туралы» Жолдау жасады. Бұл Жолдауда ҚР бірінші Президенті Н. Ә. Назарбаев еліміздің тәуелсіздік алғанынан бергі бес жыл уақыт аралығында жүзеге асырылған саяси-экономикалық және әлеуметтік мәселелер бойынша реформаларға жан-жақты тоқтала отырып, терең талдаулар жасады. 1997 жылы Қазақстан Республикасы-  

125

END OF PAGE: 126
START OF PAGE: 127
-ың бірінші Президенті Н. Ә. Назарбаев «Қазақстан–2030» даму Стратегиялық бағдарламасын ұсынды. Оның 1997 жылы 1 қа-зандағы «Қазақстан–2030: Барлық қазақстандықтардың өсіп-өркендеуі, қауіпсіздігі және әл-ауқатының артуы» атты Қазақстан халқына Жолдауы тәуелсіз еліміз тарихындағы мемлекетіміздің жаңару бағытын айқындаған маңызды құжат болып табылады. Стратегиялық бағдарламада Қазақстанның қарқынды дамуын қамтамасыз етуге бағытталған мәнді жегі негізгі ұзақ мерзімді басымдық белгіленген-ді.

Стратегияның «Біз бүгін қай жердеміз», «Қазақстанның му-раты» деп аталатын тараулары қазақстандықтардың реформаға артып отырған мүдделері мен үміттерін, көздейтін мақсаттарын саралап көрсетуге арналды. Ал барлық қазақстандықтардың күш-жігерін ортақ мақсатқа жұмылдыра алатын стратегия мен тактика қызметіне құжаттың үшінші тарауы арналды.

Стратегияда ұлттық қауіпсіздік бірінші орынға қойылды. Тәуелсіз мемлекетіміздің ұлттық қауіпсіздігі еліміздің гүлденіп көркеюі мен жүргізіп жатқан реформамыздың табысқа жетуінің басты кепілі және негізгі басымдық ретінде көрсетілді. Оны қамтамасыз етудің алғышарты – қоғамның ынтымағы мен ішкі саяси орнықтылығы.

Әлеуметтік тұрғыдан ішкі орнықтылық пен тұрақтылықтың іргетасы орта тап екені белгілі. Стратегиялық бағдарламада орта тапты қалыптастыруға шешуші маңыз берілді.

Бірінші Президент даму стратегиясын белгілеуде келешек мүмкіндіктеріміздің қандай екенін, оның қалай жүзеге асатынын, қалай пайымдайтынын ортаға салып, халыққа сенім артты. Әуелі қоғамды қиын жағдайдан шығарып алудан кейін, қайта өрлеу жолында еңбектенуге шақырды. Осы себептен де, «Қазақстан–2030» Стратегиялық бағдарламасы адам факторын дамытуды ең жоғарғы орынға қояды.

«Қазақстан–2030» Стратегиясы ел азаматтарының кемел прагматизмге сүйеніп қана атқара алатын келелі мәселелерді айқындап көрсетті. Бірінші Президент жекеменшіктің, шетелдік инвестиция, ашық қоғамның, саяси плюрализмнің, кәсіби үкіметтің, қылмысқа жол бермеудің өткір мәселелерін батыл көтеріп қана

126

END OF PAGE: 127
START OF PAGE: 128
```markdown
қоймай, жемқорлыққа, экономикалық дағдарысқа қарсы белсенді күреске шақырды. «Қазақстан–2030» даму Стратегиясы – ұзақ мерзімді қамтыған, халықтың мүмкіндіктері мен қабілетін толық ескерген бағдарлама. «Қазақстан–2030» Стратегиясынан кейінгі бірінші Президенттің жасаған Жолдаулары осы бағдарламаның заңды жалғасы болып табылады.

Бүгінде «Қазақстан–2030» Стратегиясы толық жүзеге асырылды деп нақты айта алмаймыз. Дегенмен Стратегияда көрсетілген бірқатар бағыттар жүзеге асырыла бастады.

### 2-тапсырма. 
«Қазақстан–2030» Стратегиясын PEST-талдау арқылы қарастырыңдар.

| Саяси             | Экономикалық  |
| ----------------- | ------------- |
| Әлеуметтік-мәдени | Технологиялық |


### 3-тапсырма. 
Қосымша деректер мен БАҚ материалдарын қолданып, «Қазақстан–2030» Стратегиясының еліміздегі демографиялық дамуға қаншалықты ықпал еткенін зерттеңдер. Бірінші Президенттің «Қазақстан–2030» Жолдауындағы «Күшті демографиялық саясат – елдің ұлттық қауіпсіздігінің жетекші басымдықтарының бірі» деген тұжырымдамасын «ПТМС» әдісі арқылы дәлелдеңдер.

◊ Позиция (біз солай санаймыз ..., мен солай санаймын …)  
◊ Түсіндіру (себебі …)  
◊ Мысал (біз (мен) мұны мынадай мысал арқылы дәлелдей аламыз (аламын …))  
◊ Салдар (айтылған мәселе бойынша мынадай қорытынды жасаймыз (жасаймын …))
```
127

END OF PAGE: 128
START OF PAGE: 129
§23. Қазақстанның 1997 жылдан бастап экономикалық дамуы

**Зерттеу сұрағы:** Қазақстан Республикасының XXI ғасырдағы экономикалық дамуының негізгі бағыттары қандай?

**Бұл сабақта:**  
Нарықтық экономиканың өндірістік қатынастарға әсерін талдаймыз.  
Аграрлық секторды модернизациялау бағыттарын қарастырамыз.  
Сыртқы сауданың экономикаға әсерін зерттейміз.

**Тірек сөздер:**

| Қазақша                  | Ағылшынша                |
| ------------------------ | ------------------------ |
| Кластер                  | Cluster                  |
| Стандарт                 | Standard                 |
| Компания                 | Company                  |
| Транзит                  | Transit                  |
| Телекоммуникация         | Telecommunications       |
| Дүниежүзілік сауда ұйымы | World Trade Organization |
| Ипотека                  | Mortgage                 |


----

**Кластер** – бір салада жұмыс істейтін, өзара үйлесуге жол салатын, бір-бірімен байланысты және жақын орналасқан кәсіпорындар.  
**Стандарт** – 1) қалып, үлгі; 2) өлшеуіш.  
**Компания** – заңды тұлға статусына ие сауда, өнеркәсіп, көлік, сақтандыру және т.б. кәсіпкерлердің бірлестіктері (серіктестік, фирма т.б.).  
**Транзит** (лат. transitus – өту): 1) тауарлар елдің екі кеден органы арасында кедендік бақылаумен, соның ішінде шет мемлекеттің аумағы арқылы кеден бажы, салығы алынбай, сондай-ақ тауарларға экономикалық саясат шаралары қолданылмай тасымалданатын кеден режимі; 2) жүктерді (жолаушыларды) апарылатын жеріне аралық бекеттерде түсірместен тасымалдау.  
**Телекоммуникация** – ғылым мен техниканың халықты ақпараттық қызметтің барлық түрімен қамтамасыз ететін саласы; қашықтықтан ақпарат алмасуды жүзеге асыратын технологиялар жиынтығы.  
**Дүниежүзілік сауда ұйымы** – халықаралық сауда ережелерін либерализм принциптеріне қарай реттейтін халықаралық экономикалық ұйым, ол 1995 жылғы қаңтардан бастап жұмыс істей бастады.  
**Ипотека** – ұзақ мерзімге несие алу үшін жылжымайтын мүлікті кепілге салу.

128

END OF PAGE: 129
START OF PAGE: 130


**Интеграция**  
*География* пәні бойынша Қазақстанның су ресурстарына экономикалық баға беру, Қазақстандағы минералды ресурстар; еңбек ресурстарының сандық және сапалық құрамы; урбандалу үдерісіне баға беру; экономикалық география; табиғи ресурстар; әлеуметтік-экономикалық ресурстар; Қазақстан шаруашылығының салалары. Қазақстанның дүниежүзілік шаруашылықта алатын орны. Табиғи ресурстарды тиімді пайдалану; қоршаған орта және энергия ресурстары; кәсіп пен еңбек тақырыптарымен байланыстыру.  
*Құқық* пәні бойынша еңбек құқығы түсінігі; меншік құқығы; тұтынушылар құқығын қорғау.  
**Есіңе түсір!**  
Тәуелсіздіктің алғашқы жылдарындағы Қазақстанның экономикалық дамуы.

----

**Экономикалық жағдайдың жақсаруы.** XXI ғасырдың басына қарай Қазақстан қол жеткізген басты жетістік – экономикалық жағдайды жақсартуға бетбұрыс болды. Белгіленген бағдарламаларды дәйекті түрде жүзеге асыру экономиканың жан-жақты құрылымдық өзгерістеріне жеткізді. Нарықтық қайта құрылуларға бейімделмеген совхоз-колхоздар жүйесі жойылды, жекеменшік енгізілді. Шағын және орта бизнестің әртүрлі нысандары қалыптасты, оларда 2001 жылға қарай 1 млн 600 мың адам жұмыс істеді. Мыңдаған кәсіпорындар жеке адамдардың қолына өтті. Chevron, Samsung т.б. ірі трансұлттық компаниялар Қазақстан экономикасына берік орнықты. Ескі жүйе догмасынан арылған адамдар билік пен бизнеске келді. Қазақстан экономикасының көркеюіне мұнай бағасының көтерілуі де жағымды әсер етті. Ел экономикасына шетелдік аса ірі компаниялар тартылды. 1993–2000 жылдары Қазақстан 14,7 млрд АҚШ доллары көлемінде инвестиция алды. Дегенмен ең басты ғаламдық өзгеріс адамдар санасында жүрді. Олар нарықтың артықшылығын сезінді, мемлекет мәжбүрлемей-ақ жақсы табыс тауып, жақсы өмір сүруге болатынын түсінді.

**Индустриялық-инновациялық даму стратегиясының мақсаты.** Қазақстан Республикасының бірінші Президенті Н. Ә. Назарбаевтың «Дағдарыстан жаңару мен дамуға», «Әлеуметтік-экономика-

129

END OF PAGE: 130
START OF PAGE: 131
130

лық жаңғырту – Қазақстан дамуының басты бағыты» т.б. Жолдаулары негізінде Қазақстанның ұзақ жылдарға арналған индустриялық-инновациялық даму стратегиясы қабылданды. Бұл бағдарлама алдағы жылдарға арналған жұмыс тетігі деп жоспарланды.

Қазақстанда кәсіпкерлікті қолдауға бағытталған мамандандырылған нысандар құрылды. Бүгінгі күні «Теңіз аймағы Ақтау», «Астана – жаңа қала», «Ақпараттық технологиялар паркі» арнайы экономикалық аймақтар (АЭА) қызмет етеді. Қарағанды облысы мен Астанада индустриялық аймақтар құрылды. Бұл жерлерде жоғары технологиялық өндіріс құрылымдары жұмыс жүргізуде. Мәселен, қазіргі уақытта АЭА-дағы «Ақпаратты технологиялар паркінде» 21 компания жұмыс істейді. Мұндағы өндірілген өнімнің жалпы мөлшері 928 млн теңгені құрайды.

Индустриялық-инновациялық даму стратегиясы аясында Қазақстан кластерінің негізі 2005 жылы салынды. Жобаның мақсаты – Қазақстан экономикасының басым, мықты секторларының бәсекеге қабілеттілігін анықтау және олардың дамуы бойынша нұсқаулар жасау. Қазақстан экономикасын мұнай өндіру мен шикізат саласына бағыныштылығынан айыру және оның жоғары индустриялық дамуы үшін жеті кластерлер анықталды. Олар: «Туризм», «Тамақ өнеркәсібі», «Мұнай-газ, машина жасау», «Текстильді өнеркәсіп», «Транспорттық логистика», «Металлургия», «Құрылыс материалдары». Кластерлік жүйеге көшу Қазақстан өнімінің бәсекеге қабілеттілігін арттыра түсуде.

Өндірістің дамуы мен жетістіктері. Бүгінде Қазақстан экономикасы тұрақтанып, даму жолына түсті. Елімізде орта және шағын бизнес жанданып келеді. Үкімет орта және шағын бизнесті дамытуға ерекше мән беріп отыр. 2007 жылы мемлекеттік бюджеттің орта және шағын бизнеске көмек ретінде 155 миллиард теңге бөлінді.

Қазақстанның ішкі өнімі соңғы 10 жылда жан басына шаққанда 700 АҚШ долларынан 3 мың 600 доллар деңгейіне көтерілді.

Қазақстан өнеркәсібінде тау-кен саласы жетекші орында екені белгілі. Бұл сала елдің өнеркәсіп өндірісінің 60%-ын құрайды, ал мұнай мен газ 80%-ын иеленеді. Қазақстан мұнай өндірісі бойынша ТМД ішінде Ресейден кейінгі 2-орынды алады. Қазіргі уақытта

END OF PAGE: 131
START OF PAGE: 132
110-ға жуық мұнай, мұнай-газ конденсаты шығатын кен орындарын игеру жүріп жатыр.  
Қазақстанның химиялық және мұнай-газ саласы кәсіпорындары пластмасса түрлерін, химиялық маталар және жіптер, автокөліктер мен ауылшаруашылығы көліктеріне доңғалақтар, технологиялық бұйымдар, хром қосындылары, кальций карбиді, каустикалық содалар т.б. шығарады. Фосфор рудаларынан сары фосфор алатын, минералды тыңайтқыштар, синтетикалық жуу-тазалау құралдарын өндіретін ірі кешен жұмыс істейді.  
Қарағанды қаласында бояу материалдарын шығаратын Француз–Ресей–Қазақстан бірлескен «Alian Paint» ЖШС-і ашылды. Құрылыс өнімдерін шығару өнеркәсіп саласының 5%-ынан астамын құрайды. 2005 жылдан елімізде осы салада көлемді ірі жобалар іске асырылып жатыр.  
XXI ғасырда Қазақстан өндірісінде жыл сайын жаңа кәсіпорындар іске қосылуда. 2006 жылы Семейде трактор жинаумен айналысатын біріккен кәсіпорын бой көтерді. Қазақстан, Ресей, Беларусь және Өзбекстан елдерінің қатысуымен ашылған зауытта «ТТЗ-80» доңғалақты трактор жинау бойынша конвейерлік желі іске қосылды. Сонымен қатар Семейде сол жылы «Қазэлектромаш» кабельдік-өткізгіштік өнім шығаратын технологиялық құрылым жұмыс істей бастады. Қалада қуаты 30 млн дана керамикалық кірпіш шығаратын жаңа кәсіпорын ашылды.  
2006 жылы құрылған «Полихим» ЖШС-і қолға алған Ақтаудағы геосинтетикалық материалдар зауыты 2007 жылдан өнім бере бастады. 2007 жылы Талдықорған қаласының шығысында «Метакон ТК» ЖШС-і зауытында 35–1150 кв-тық кернеулі электрөткізгіш желісі үшін мырышпен қапталған металды тіректердің барлық түрлерін шығаратын автоматтандырылған жаңа жүйе іске қосылды. 2007 жылы Шымкент қаласында Қазақстандағы аса ірі фармацевтикалық кәсіпорын – «Химфарм» АҚ (SANTO) дәрілік формалар өндіру жөніндегі осы заманғы жаңа кешен ашылды.  
«30 корпоративтік көшбасшы» бағдарламасы Қазақстан экономикасын жаңа сипатта алға бастырудың басты қадамдарының бірі болып табылады. 2007 жылдан осы бағдарламаға қатысты іс-шаралар жоспары белсенді жүзеге асырылуда. Қарағанды об-  

131

END OF PAGE: 132
START OF PAGE: 133
- лысында бағдарлама аясында 2007 жылы 400 мың тонна металл прокатын шығаратын қуатты өндіріс, 2008 жылы осы облыстағы сұрыпты прокат өндірісі іске қосылды.
- Әлемдік қаржы дағдарысына байланысты орын алған барлық қиыншылықтарға қарамастан, 2008 жыл Қазақстан индустриясы үшін табысты болды. Жыл ішінде жалпы құны 194 млрд теңгеден асатын 126 инвестициялық жоба пайдалануға беріліп, 10 237 қазақстандықты жаңа жұмыс орындарымен қамтамасыз етті. Түркістан облысында «Ютекс» АҚ тігін бұйымдарын шығарады. 2008 жылы Өскемен қаласында екі жоба: тантал өндіретін Үлбі металлургия зауыты және «Қазцинк» АҚ қалайы ерітетін электролизді зауыттың құрылысы іске қосылды.
- 2008 жылы республиканың әрбір өңірінде 3-4-тен жаңа кәсіпорындар пайдалануға берілді. Жетісу жерінде ТМД-да теңдесі жоқ жылына 29 мың тонна сапалы өнім шығаратын «ҚазРосБройлер» құс фабрикасы ашылды.
- 2009 жылы Астана қаласында локомотив құрастыру зауыты іске қосылды. Жобаның қуаты бойынша зауыт жыл сайын 150 тепловоз шығарады. 2009 жылы барлық 14 облыста және Алматы қаласында жалпы көлемі 114 млрд теңгені құрайтын 16 индустриялық жоба іске қосылды. Оның нәтижесінде 4 мыңға жуық жаңа жұмыс орны ашылды. Ядролық технологиялар паркінде Оңтүстік Корея, Ресей және Украинаның серіктестерімен бірлескен 4 кәсіпорын құрылған. Жобалардың жалпы құны 2,9 млрд теңгені құрайды.
- Ел экономикасының қарқындап дамуына әсер ететін бірнеше фактор бар. Солардың бірі – жол. Осы орайда, Қазақстанның батысы мен шығысын, оңтүстігі мен солтүстігін жалғастыратын және іргелес мемлекеттермен сауда-саттық, транзиттік бағыттарда жиі пайдаланылатын жолдардың талапқа сай болуына аса зор мән беріліп отыр. Автокөлік саласын дамытудың 2006–2012 жылдарға арналған бағдарламасы бойынша республикалық маңыздағы 25 665 км, облыстық және аудандық маңыздағы 18 089 км жол жөндеуден өткізілді. «Батыс Еуропа – Батыс Қытай» автожолы құрылысы жүзеге асырылуда. Соңғы жылдары мұнай мен мұнай өнімдерін және магистральды құбырлар бойынша газ тасымалдау,

END OF PAGE: 133
START OF PAGE: 134
әуе жолы тасымалы саласы біршама дамыды. Мемлекеттік даму болашағы басты факторларының бірі телекоммуникация және байланыс саласында да ірі жетістіктерге жеттік.

2019 жылы Қазақстан Республикасының 2020–2025 жылдарға арналған индустриялық-инновациялық даму бағыттары айқындалған мемлекеттік бағдарлама қабылданды. Бағдарламада ҚР экономикасын одан әрі дамыту, әлемдегі бәсекеге қабілетін арттыру мақсаты белгіленді.

2022 жылғы қаңтар-желтоқсандағы жалпы ішкі өнімнің (ЖІӨ) нақты көлем индексі өткен жылғы тиісті кезеңмен салыстырғанда 103,2% құрады.

**Ауылшаруашылығының жағдайы.** 2002 жылы ауылшаруашылығының жалпы өнімі 552 млрд теңгені құрады. Бұл – 2001 жылмен салыстырғанда 2,7% артық көрсеткіш.

Дәнді дақылдардың, күнбағыстың және көкөністің ең жоғарғы түсімі 2000–2003 жылдары жекелеген шаруашылықтардан алынса, қант қызылшасы, картоп және мақта шаруашылықтарынан алынды. 2003 жылы бидайдың жалпы өнімі 1991 жылмен салыстырғанда 1,7 есе, күнбағыс 3 есе, мақта 33%-ға өсті. Агроөнеркәсіптік кешеннің қызметін реттеп отыратын Орман, Су және Жер кодекстері мен 370-тен астам заң актілері қабылданды. Қазір елімізде жерді тұрақты және уақытша пайдаланатын құрылымдар мен жекеменшік мекемелер қатар жұмыс істейді. Ауылшаруашылығына белгіленген 156,5 мың га жер ауылдық меншікке сатылды. Бұл кірістер Қазақстанның Ұлттық қорына 4 млрд теңге түсірді. Су қатынастары жүйесі нарықтық талаптарға сәйкестендірілді.

2003–2005 жылдары Мемлекеттік агроөнеркәсіптік бағдарламаны жүзеге асыру аяқталды. Агроөнеркәсіптік кешеннің дамуы тұрақтанды. Ауылшаруашылығы өнімдерін өндірудің көлемі және оның өнімдерін өңдеу өсті. Агрокәсіпорындардың ауылшаруашылығы техникаарын сатып алуына мол мүмкіндіктер жасалды.

2003–2005 жылдары Қазақстанның ауылшаруашылығы дардарис жағдайынан толық шығып, қалыпты қызмет етуге кірісті. 2001 жылмен салыстырғанда ірі қараның саны 24,3%, қой 30,8%, жылқы 22,5%, құс 22,3%-ға өсті.

133

END OF PAGE: 134
START OF PAGE: 135
Қазір мал шаруашылығы өндірісінде топтастыру мен маман-дандыру үдерісі, яғни оны өндірістік негізге бейімдеу жүріп жа-тыр. Осы мақсатта құрылған «Мал өнімдері корпорациясы» АҚ-ның түрлі облыстарда арнайы жабдықталған бірнеше дайындау пункттері бар. Корпорация мал шаруашылығы өнімдерін қайта өңдеу бойынша 60-тан астам жергілікті кәсіпорындармен бірлесіп жұмыс істейді. Бүгінгі күні бұл корпорацияның Қытай мен Ресейде өкілдіктері ашылған. Сондай-ақ олар өздерінің өнімдерін Италия, Германия, Түркия, Қытай, Ресей, Украина, Беларусь, Қырғызстан және Өзбекстанға экспорттайды.

Соңғы жылдары ауылды жандандыру жұмыстары жүргізілуде. 2004–2012 жылдары ауылдық аймақтарды дамытуға бағытталған «Мемлекеттік бағдарлама» аясында білім беру, денсаулық сақтау, мәдениет нысандарын қаржыландыру және елді мекендерді таза сумен қамтамасыз ету ісі жүйелі түрде іске асырылып жатыр.

Ауылшаруашылығын жетілдірудің ұжымдық үлгісінің қолайлыры ескеріліп, 2015 жылы «Ауылшаруашылық кооперативі туралы» Заң қабылданды. Заң бойынша елімізде ірі ауылшаруашылық кооперативтері құрыла бастады. 2022 жылы ауылшаруашылығының жалпы өнімі 9,1%-ға өсіп, 9,3 трлн теңгені құра-ды. Мемлекет басшысы Қ. Тоқаев 2022 жылы «Қазақстан Рес-публикасының ауылшаруашылығының аумағын 2023–2027 жыл-дары дамытудың тұжырымы туралы» Заңға қол қойды. Заң бойынша ауылшаруашылығын жоғары дәрежеге жеткізу міндеті қойылды.

**Қазақстанның жаһандық экономика жүйесіндегі орны.** Қа-зақстан да әлемдік экономикада өзінің нақты орнын алуға тиіс. Оның басты шарттары Қазақстанның экономикалық кеңістікке халықаралық стандарттарды енгізуі және либералды экономика-лық жүйені қалыптастыруы, Дүниежүзілік сауда ұйымына мүше болып табылады. Қазақстан Республикасы ДСҰ-ға (Дүниежүзілік сауда ұйымы) 2015 жылы мүшелікке қабылданды. Қазақстан Республикасының бұл ұйымға енуі ДСҰ мүшелері саналатын бас-қа елдермен қатар елдің тұрақты экономикасын қалыптастыруға, аграрлық және өндіріс секторларын мемлекеттік қолдауды жүзеге асыруға мүмкіндік береді.

134

END OF PAGE: 135
START OF PAGE: 136
ДСҰ келісімдерінің Қазақстанның экономикасына жағымды және жағымсыз әсерлері болуы мүмкін. Қазақстан ДСҰ-ға кіру арқылы әлемдік нарыққа қол жеткізеді, дүниежүзілік экономикалық жүйедегі тосқауылдар мен түрлі мәселелердің шешілуін қамтамасыз етеді. Халықаралық саудаға қатысу кез келген мемлекет үшін жаңа мүмкіндіктер ашатыны анық.

Бірінші Президент 2006 жылғы халыққа Жолдауында Қазақстанның алдына әлемдегі бәсекеге қабілетті 50 елдің қатарына кіру міндетін қойды. Бұл міндет Қазақстан экономикасы дамуының жаңа кезеңін ашты. 2007 жылдың тамыз айында басталған Америка Құрама Штаттарындағы ипотекалық дағдарыстан кейін барлық бағыттағы нарықтар жабылды. Дағдарыс әлемдік қаржы нарығына айтарлықтай кері ықпал етті. Сырттан қомақты қарыз алған қазақстандық банктер бірқатар қиындықтарды бастан өткізді.

Президент тапсырмасымен қысқа мерзімде дағдарысқа қарсы бірінші кезектегі іс-шаралар жоспары әзірленді. Жедел түрде екінші деңгейдегі банктердің өтімділігін қолдау бойынша шаралар қабылданды. 2008 жылы дағдарыстың екінші кезеңі басталған кезде Үкімет, Ұлттық Банк және Қаржы қадағалау агенттігі Ұлттық қор мен бюджеттің жалпы көлемі 10 млрд доллар бөлді. Ол қаржы секторы, құрылыс, орта және шағын бизнес, ауылшаруашылығы өндірісі мен инновациялық және инфрақұрылымдық жобалар бойынша негізгі бес бағытта жұмсалды. Жобада халық мүддесі алдыңғы орынға қойылды.

2023 жылы Қазақстанның сыртқы сауда айналымы 114 094,8 млн АҚШ долларын құрады. Қазақстанның сауда әріптестері негізінен – Қытай, Ресей, Италия, АҚШ, Түркия, Нидерланды, Корея Республикасы болып табылады.

----

### 1-тапсырма. Қазақстанның 1997 жылдан бастап экономикалық дамуына SWOT талдау.

| Мықты жағы       | Әлсіз жағы       |
|------------------|------------------|
| Мүмкіндіктер     | Қауіп-қатерлер   |

----

### Ойталқы

Қазақстанның Дүниежүзілік сауда ұйымына кіруінің жағымды және жағымсыз жақтары.

----

135

END OF PAGE: 136
START OF PAGE: 137
136

# Сұрақтар

1. Қазақстанның жаңа экономикасын жасауда қандай шаралар жүзеге асырылды?  
2. Экономиканың қандай салаларының дамуында елеулі жетістіктер байқалды?  
3. Тікелей шетелдік инвестицияны тартудың қажеттілігі неде?  
4. Қазақстанның жоғары технологиялы салаларына қандай өндірістер жатады?  
5. Индустриялық-инновациялық даму стратегиясының аясында жүргізілген іс-шаралардың маңыздылығын түсіндіріңдер.  
6. 2000 жылдардағы шынайы экономикалық дамудың үдерістері мен нәтижелері қандай?  
7. Қазақстан ДСҰ-ға кіру қарсаңында қандай шараларды жүзеге асырды?  

## 2-тапсырма. Зерттеу жұмысы.

Бұл жұмысты орындай отырып, өткенге шолу жасау арқылы Қазақстандағы аграрлық секторды модернизациялау бағыттарын анықтай аласыңдар.  
Баяндама дайындау (регламент – 5 мин.)  
Тақырыбы: «Қазақстандағы аграрлық секторды модернизациялау мәселелері мен мүмкіндіктері».

| Қазақстандағы аграрлы сектор туралы жалпы мағлұмат     |   |
| ------------------------------------------------------ | - |
| Қазақстанның аграрлы секторды дамыту бойынша қадамдары |   |
| Аграрлы сектордың мәселелері                           |   |
| Аграрлы сектордағы мәселелерді шешу жолдары            |   |
| Қорытынды (өз пікіріңді білдір)                        |   |


## 3-тапсырма. Зерттеу жұмысы.

Бұл жұмысты орындай отырып, өткенге шолу жасау арқылы Қазақстанның сыртқы саудасының экономикаға ықпалын анықтай аласыңдар.

END OF PAGE: 137
START OF PAGE: 138
Баяндама дайындау (регламент – 5 мин.)  
Тақырыбы: «XXI ғасырдағы Қазақстанның сыртқы саудасы»

| Қазақстанның сыртқы саудасы туралы жалпы мағлұмат |  |
|--------------------------------------------------|--|
| Қазақстанның сыртқы сауданы дамыту бойынша қадамдары |  |
| Сыртқы саудадағы сынақтар                         |  |
| Сыртқы саудадағы жетістіктер                       |  |
| Қорытынды                                        |  |

----

### Шығармашылық тапсырма.  
Қазақстанның сыртқы саудасы. 2003 жылғы картамен жұмыс.

----

#### Қазақстанның сыртқы сауда серіктестерінің алғашқы жиынтығы

![Карта](image)

----

| Қазақстанмен сауда жасайтын елдер | Экспорт | Импорт | 50 млн долл. аз экспорт және импорт көлемі |
|----------------------------------|---------|--------|--------------------------------------------|

----

Қазақстанның сыртқы саудасы. 2003 жыл

137

END OF PAGE: 138
START OF PAGE: 139
```markdown
1. Картда не сипатталды?  
2. Қазақстан қай елдерге тауар экспорттады?  
3. Қазақстан қай елдерден тауар импорттады?  
4. Қазақстанның қай елдермен экспорт және импорт көлемі 50 млн доллардан аз?  
5. 20 жылда Қазақстанның сыртқы саудасында қандай жаңалықтар орын алды? Картға қосымша тағы қандай өзгерістер енгізе аласыңдар?  

§24. Қазақстанның 1997 жылдан бастап әлеуметтік дамуы  

_Зерттеу сұрағы:_ Қазақстан халқының әлеуметтік жағдайы қалай өзгерді?  

Бұл сабақта қазіргі кездегі Қазақстан халқының әлеуметтік жағдайын статистикалық мәліметтер негізінде талдаймыз.  

**Тірек сөздер:**  

| Қазақша                              | Ағылшынша                      |
|------------------------------------|-------------------------------|
| Күнкөрістің ең төменгі деңгейінің шамасы | The subsistence minimum       |
| Жиынтық табыс                      | Total revenue                 |
| Кедейлік шегі                     | Poverty threshold             |
| Атаулы әлеуметтік көмек            | Targeted social assistance    |
| Несие                             | Credit                       |
| Жол картасы                      | Road map                     |

Күнкөрістің ең төменгі деңгейінің шамасы – бір адамға қажетті ең төменгі ақшалай табыс, адамдарды тұтынудың ең төменгі деңгейімен қанағаттандыруды қамтамасыз ету және тұтыну қоржынының ең төменгі құнының шамасы.  

Жиынтық табыс – атаулы әлеуметтік көмек тағайындау кезінде ескерілетін табыс түрлерінің сомасы.  

Кедейлік шегі – атаулы әлеуметтік көмектің мөлшерін айқындау үшін өлшемшарт ретінде белгіленетін, бір адамға шаққандағы ақшалай кірісті шекті ең төмен шамасы.  

Атаулы әлеуметтік көмек – жан басына шаққандағы орташа айлық табысы облыстарда, республикалық маңызы бар қалаларда, астанада белгіленген кедейлік шегінен төмен жеке адамдарға (отбасыларға) мемлекет ақшалай нысанда беретін төлем.  
```

END OF PAGE: 139
START OF PAGE: 140


**Несие** (лат. creditum – несие, credo – «сенемін», «сенім білдіремін») – белгілі бір мерзім бойы пайдаланып, қайтарылу үшін әдетте пайыз төлеу шартымен ақшалай немесе тауар түрінде берілетін қарыз.  
**Жол картасы** – белгілі бір дәрежеге мен жағдайға жетуге бағытталған іс-шаралар жоспары немесе бағдарламасы.

----

**Интеграция**  
*География* пәні бойынша әлеуметтік география, халық географиясы; Қазақстан халқының ұлттық және діни құрамы; дүниежүзі халқының көші-қоны; Қазақстандағы халықтың көші-қоны; еңбек ресурстарының сандық және сапалық құрамы; Қазақстанның демографиялық жағдайы мен демографиялық саясаты; Қазақстандағы елді мекендердің мәселелері; урбандалу үдерісі; Қазақстандағы урбандалу үдерісіне баға беру. Отбасы және демографиялық өзгеріс тақырыптарымен байланыстыру.  
*Құқық* пәні бойынша неке және отбасы құқығы түсінігі; отбасының қоғамдағы маңыздылығы.

**Есіңе түсір!**  
Тәуелсіздіктің алғашқы жылдарындағы әлеуметтік-демографиялық үдерістер.

----

**Қызықты деректер**  
1992–2016 жылдарында күтілетін өмір ұзақтығы ерлерде 62,4 жастан 67,99 жасқа дейін, әйелдерде 72,3 жастан 76,61 жасқа дейін артты. Ерлер мен әйелдер арасындағы өмір ұзақтығының айырмасы 1992 жылда 9,9 жас, 2016 жылда 8,62 жасты құрады.  
2023 жылы Қазақстанның 20 миллионныңшы тұрғыны дүниеге келді.

----

**Әлеуметтік сала дамуының ерекшеліктері.** 2001–2007 жылдары әлеуметтік саясат тұрақты экономикалық өсу жағдайында жүргізілді. Зейнеткерлерге, Ұлы Отан соғысы мен еңбек ардагерлеріне, көпбалалы аналарға, толық емес отбасына, жағдайы төмен тұрғындарға әлеуметтік көмек көрсету басты мақсат болды. Экономика өркендеуінің арқасында еліміз жыл сайын өз азаматтарының зейнетақысы мен жалақысының мөлшерін өсіре бастады. Елімізде кедейшілікті тықсырып, орта таптың басым түсуін қамтамасыз ету мақсат етілді. Бұл бағытта батыл қадамдар жасалды.

139

END OF PAGE: 140
START OF PAGE: 141
2002 жылдан елімізде «Мемлекеттің атаулы әлеуметтік көмегі туралы» Заңы енгізілді. Қазіргі күні мемлекет өзінің әлеуметтік саясатын білім беру, денсаулық сақтау, тұрғындарды әлеуметтік қорғауға бөлінетін қаржыны ұлғайтуға бағыттап отыр.

Республикдағы жұмыссыздық мәселесін шешуге бағытталған Үкіметтің 2000–2002 жылдары кедейшілік және жұмыссыздықпен күрес бағдарламасы жасалды. Әлеуметтік жағдайы төмен отбасылардың картасы әзірленді. Республика бойынша 2000 жылдың басынан осы категориядағы адамдарға 8,8 млрд теңге бөлінді.

Қазақстан Республикасы бірінші Президентінің «Қазақстан халқының әл-ауқатын арттыру – мемлекеттік саясаттың басты мақсаты» атты халыққа Жолдауына сәйкес республикада зейнетақының, шәкіртақының, бірқатар халыққа төленетін төлемдердің көлемі артты. Жұмыс орындары көптеп ашылып, 2009 жылдың соңында республика экономикасында 8,0 млн адам жұмыспен қамтылды. Ауыл тұрғындарының жағдайын жақсарту мақсатында Президенттің 2003–2005 жылдарға арналған ауылды дамыту бағдарламасы қабылданды. Осы жылдар аралығындағы аграрлық саясат ауылды көркейтуге, экологиялық ахуалы нашар аймақтарды қолдауға бағытталды.

2008 жылы желтоқсанда Қазақстан халқының құрамында жастар 4,5 млн адамды, яғни 29,5%-ды құрады. Бүгінгі таңда мемлекет тарапынан жастар мәселесіне де көп көңіл бөлінуде. Жастардың әр деңгейлі топтарының әлеуметтік мүдделерін қорғайтын жастар бірлестіктері мен ұйымдары бар. 2019 жыл «Жастар жылы» болып жарияланды. Жастар ұйымдары мен қозғалыстарының ішінде «Аманат» халықтық-демократиялық партиясының жастар қанаты үлкен беделге ие.

Елімізде ана мен баланың денсаулығын жақсартуды көздеген шаралар жыл сайын іске асырылып, оң нәтижесін бере бастады. 2005 жылдан балалар дәрі-дәрмекпен, ал жүкті әйелдер құрамында темір мен йоды бар препараттармен амбулаториялық деңгейде тегін қамтамасыз етілетін болды. 2010 жылдан бастап «Алтын алқа» наградасымен 7 баласы бар аналар, ал «Күміс алқамен» 6 баланы тәрбиелеген аналар марапаттала бастады.

140

END OF PAGE: 141
START OF PAGE: 142
Мемлекетіміз өз азаматтарының денсаулығын жақсарту ісіне әрдайым ерекше зор мән беріп отырады. Қазақстан Республикасының денсаулық сақтау үшін реформалау мен дамытудың 2005–2012 жылдарға арналған мемлекеттік бағдарламасы жүзеге асырылды. Соңғы жылдары Қазақстан едәуір экономикалық өсуге қол жеткізгендіктен, денсаулық сақтау саласын қаржыландыру да елеулі түрде өсті. Өлім-жітімді азайтуға, өмір сүрудің орташа ұзақтығын тұрақтандыруға қол жеткізілді.

**Зейнетақы жүйесі реформасының маңызы.** Республикада табысы аз тұрғындардың ширек бөлігін зейнеткерлер мен мүгедектер құрайды. Зейнеткерлердің өмірін жақсарту мақсатымен 1995 жылы зейнетақы көлемі үш рет қаралып, нәтижесінде 1,9 есе өсті.

Қазақстан Республикасында зейнетақымен қамтамасыз ету туралы жаңа реформаға сәйкес зейнетақы жасы ерлерде 63 жас, қазіргі уақытта әйелдерде 61 жас.

1998 жылдың 1 қаңтарынан мемлекеттік зейнеткерлікке шығу ережелері мен тәртіптері белгіленген және зейнетақы жинақ қоры жүйесін реттеуші «Қазақстан Республикасында зейнетақымен қамсыздандыру туралы» Заң күшіне енді. Оған сәйкес республикалық негіздегі жинақтаушы зейнетақы жүйесі мен қоры құрылып, зейнетақы көлемі жылдан-жылға арттырылып келеді.

Қазақстанда 2023 жылы зейнеткерлер саны 2,3 млн адамнан асты. Базалық зейнетақы күнкөріс деңгейінің 54 пайызын құрады.

**Міндетті әлеуметтік медициналық сақтандыру.** Міндетті әлеуметтік медициналық сақтандыру (МӘМС) – әлеуметтік медициналық сақтандыру қорының есебінен тұтынушыларға медициналық көмек көрсету жөніндегі құқықтық, экономикалық және ұйымдастырушылық шаралар кешені.

Міндетті әлеуметтік медициналық сақтандыру жүйесі 2020 жылы 1 қаңтарда іске қосылды. Оны енгізудің арқасында денсаулық сақтау саласын қаржыландыру екі есе өсті. МӘМС жүйесі іске қосылғанға дейін, 2019 жылы тегін медициналық көмектің кепілдік берілген көлеміне шамамен 1 трлн теңге бөлінді. Ал 2023 жылы халыққа көрсетілетін медициналық көмекті қаржыландыруға 2,5 трлн теңгеден астам қаражат қарастырылған. МӘМС есе-

141

END OF PAGE: 142
START OF PAGE: 143
142

бінен денсаулық сақтауды қаржыландырудың айтарлықтай өсуі медициналық көмектің қолжетімділігін жақсартуға мүмкіндік берді.  
«Қазақстан халқына» қоғамдық әлеуметтік қоры. 2022 жылдың 11 қаңтарында Мемлекет басшысы Қ. Тоқаев денсаулық сақтау, білім беру және әлеуметтік қолдау салаларындағы мәселелерді шешу үшін «Қазақстан халқына» қоғамдық әлеуметтік қорын құруға бұйрық берді.  
«Қазақстан халқына» қоры мемлекеттік қолдау шараларынан тыс өмірдің негізгі салаларындағы қазақстандықтардың нақты мәселелерін шешуге бағытталған:  
- денсаулық сақтау, білім беру, әлеуметтік қолдау, мәдениет және спорт салаларында қайырымдылық көмек көрсету;  
- азаматтардың рухани, танымдық және өзге де гуманистік қажеттіліктерін қалыптастыру мен қанағаттандыру үшін денсаулық, білім, ғылым, мәдениет, өнер, ағарту салаларындағы қайырымдылық жобаларын іске асыру;  
- республикада қайырымдылық мәдениетін дамыту, қоғамның, бизнестің және мемлекеттің қайырымдылыққа сенімін нығайту, қайырымдылықтың барлық субъектілерінің ынтырасы;  
- төтенше жағдайлар кезінде және төтенше жағдай режимін енгізу кезінде Қазақстан Республикасының зардап шеккен халқына көмек көрсету;  
- Қазақстан Республикасының аумақтық тұтастығы мен қауіпсіздігін қорғау кезінде құқық қорғау органдары, арнаулы органдар қызметкерлерінің, әскери қызметшілердің, ауыр жараланғандардың және қаза тапқан деп танылғандардың отбасыларын қолдау.  

«Ұлттық қор – балаларға» бағдарламасы. 2024 жылдың 1 қаңтарынан бастап «Ұлттық қор – балаларға» жобасы іске асырылуда. Бағдарлама аясында Ұлттық қордың жыл сайынғы инвестициялық табысының 50 пайызы балалардың арнаулы жинақтаушы есеп-шотына аударылады (әр балаға 18 жасқа толғанша). Ол жинақты мерзімінен бұрын есепшоттан шешіп алуға рұқсат етілмейді. Жинақталған қаржыны баспана сатып алуға немесе білім алуға

END OF PAGE: 143
START OF PAGE: 144
жұмсауға мүмкіндік бар. Бұл жоба арқылы Ұлттық қор шын мәнінде ұлттық мәртебесіне сай болып, халқымыздың игілігіне қызмет ететін болады.

**«Ауылдық денсаулық сақтауды жаңғырту» ұлттық жобасы.** Мемлекет тарапынан ауыл тұрғындарының денсаулық жағдайын жақсартуға арналған «Ауылдық денсаулық сақтауды жаңғырту» бағдарламасы әзірленді. Барлық ауылдық елді мекендерді бастапқы медициналық-санитариялық көмек ұйымдарымен қамтамасыз ету, сондай-ақ ауыл халқына шұғыл медициналық көмек көрсету тиімділігін арттыру есебінен қалалық және ауылдық денсаулық сақтау арасындағы теңгерімсіздікті қысқарту мақсатында құрылған жоба. Ол бойынша 655 медициналық-санитариялық алғашқы көмек объектісі, оның ішінде 253 – медициналық пункт, 160 дәрігерлік амбулатория мен 242 фельдшерлік-акушерлік пункттің құрылысы бойынша дайындық жұмыстары басталды. 32 көпбейінді аудандық орталық ауруханамен қамту – жұмыс істеп тұрған 12 аурухананы жаңғырту және 20 жаңа аурухананы салуды көздейді.

**«Қолжетімді интернет» ұлттық жобасын** Қазақстан Үкіметі 2023 жылы бекітті. Халықты жылдамдығы кемінде 100 Мбит/с кең жолақты интернетпен қамтуды мақсат етіп отырған жоба 2024 жылдан бастап 2027 жылға дейінгі кезеңді қамтиды және оны іске асыруға 1,5 трлн теңгеден аса қаражат көзделген. Бұл жоба жылдамдығы жоғары интернетпен қамту деңгейін 100%-ға дейін жеткізуге және елдің өңірдегі цифрлық хаб ретіндегі позициясын нығайтуға мүмкіндік береді.

**Зейнетақы жинақтарын мақсатты пайдалану.** 2021 жылдың қаңтар айында Қазақстан Президенті Қ. Тоқаев зейнетақы жинақтарын мерзімінен бұрын алып, пайдалану туралы Заңға қол қойды.

Аталған Заң бойынша, ел азаматтары Бірыңғай жинақтаушы зейнетақы қорындағы (БЖЗҚ) қаражатының бір бөлігін тұрғын үй жағдайын жақсартуға, қымбат тұратын емге ақы төлеуге немесе жеке компанияларға басқаруға беруіне болады.

**Тұрғын үй саясаты. «Жол картасы».** Ел экономикасын дамытудың бір тетігі тұрғын үй құрылысы екені белгілі. Тұрғын

143

END OF PAGE: 144
START OF PAGE: 145
үй құрылысы саласында жаңа саясат 2005 жылдан бастап жүзеге асырыла бастады. Жаңа саясаттың мәні тұрғын үй шаршы метрі­нің құнын арзандату, несиелердің мерзімін ұзарту, алғашқы төленетін жарнаның көлемін азайту, тұрғындардың басым көпшілігінің бас­панамен қамтамасыз етілуіне жол ашу болып табылады. Тұрғын үй саласындағы саясат әлеуметтік жағдайы орта деңгейдегі тұрғындар үшін қолайлы болды.

Қазақстанның 2030 жылға дейінгі стратегиялық дамуының ба­сы­м бағыттарының бірі ретінде тұрғын үй құрылысын дамытудың мемлекеттік бағдарламасы жасалды. Халықты ипотекалық несие­лендірумен қамту үшін «Қазақстан ипотекалық компаниясы» (қазіргі «Қазақстан тұрғын үй компаниясы») құрылды. Бүгінде тұрғын үй мәселесін шешуде бірқатар жеңілдік бағдарламалары жүзеге асырылуда.

Қазақстан Республикасының бірінші Президенті Н. Ә. Назар­баевтың 2009 жылғы «Дағдарыстан жаңару мен дамуға» атты Қазақстан халқына Жолдауын жүзеге асыру мақсатында Үкімет «Жол картасын» қабылдады. «Жол картасы» – өңірлік жұмыс­пен қамту және кадрларды қайта даярлау стратегиясын белгілеп, оны жүзеге асыруға бағытталған.

«Жол картасы» бағдарламасын жүзеге асыру барысында 2009 жылы еліміздің көлік және коммуникация саласында 55 мыңнан астам жаңа жұмыс орны құрылды. Осы жылы Ақтөбе қаласында «100 мектеп, 100 аурухана» бағдарламасы аясында салынған, ауысымында 500 адамды қабылдайтын жаңа қалалық емхана ашылып, халыққа қызмет ете бастады. «Жол картасы» бағдарламасы бүгінде одан әрі жалғасуда.

**Пандемияның еліміздегі әлеуметтік жағдайға әсері.** 2020 жылы елімізде COVID-19 пандемиясы таралды. COVID-19 пандемиясы 2020 жылы 13 наурызда Астана және Алматы қалаларында бұл індетті жұқтырған адамдар анықталған сәттен бастау алды.

15 наурызда Қазақстан Президенті Қасым-Жомарт Тоқаев ел аумағында төтенше жағдай енгізу туралы жарлыққа қол қойды. Төтенше жағдай 16 наурыз сағат 8:00 бастап 15 сәуір сағат 7:00 дейін созылады деп шешілді. 19 наурызда Астана және Алма-

END OF PAGE: 145
START OF PAGE: 146
ты қалаларына карантин енгізіліп, адамдардың бұл қалалардан шығуы мен кіруі шектелді. Үлкен сауда орындары жабылып, тек азық-түлік дүкендері мен дәріханалар өз жұмысын жалғастыруға мүмкіндік алды. 22 наурыздан бастап аталған қалалардан шығатын жолдар толығымен жабылды, әуе және теміржол қозғалысы тоқтатылды. 10 сәуірде Қасым-Жомарт Тоқаевтың төрағалығымен Төтенше жағдай жөніндегі мемлекеттік комиссияның отырысы өтті. Бұл отырыстың нәтижесінде Қазақстандағы төтенше жағдай режимін сәуір айының аяғына дейін созу туралы шешім қабылданды. 27 сәуір күні Қасым-Жомарт Тоқаевтың төтенше жағдайдың мерзімін ұзарту туралы мәлімдемесі жарияланды. Президент шығарған жаңа жарлыққа сәйкес, Қазақстанда 16 наурызда басталған Төтенше жағдай режимі 11 мамырға дейін созылатын болды. Карантин режимін біртіндеп жеңілдету туралы шешім қабылданды.

COVID-19 нәтижесінде туындаған экономикалық құлдырауға жауап ретінде жұмыспен қамтуды қамтамасыз ету және дағдарысқа қарсы шаралар топтамасы шеңберінде зардап шеккен халықтың кірістерін қорғау, шағын және орта бизнесті қолдау, агроөнеркәсіп және инфрақұрылымды дамыту үшін 14,5 млрд доллар бөлді.

Ауыр материалдық жағдайын жеңілдету үшін 1 млн астам аз қамтылған отбасылардың және халықтың әлеуметтік тұрғыдан осал топтары, соның ішінде мүмкіндігі шектеулі адамдардың 21,2%-дан астамы ең төменгі айлық жалақы мөлшерінде ақшалай көмек алды. Үкімет мемлекеттік әлеуметтік жәрдемақыларды индекстеу, табысы жоғалған адамдар үшін 42 500 теңге мөлшерінде арнайы жәрдемақы енгізу, осал топтар үшін тегін азық-түлік пакеттерін қоса алғанда, COVID-19 таралуына жауап ретінде ЖІӨ-нің 5,7% мөлшерінде кешенді шаралар пакетін іске асырды.

2019–2020 оқу жылының екінші жартысында және келесі оқу жылының бас кезінде білім беру жүйесі негізінен мектепке дейінгі деңгейден жоғары білімге дейін қашықтан оқыту негізінде жұмыс істеді.

COVID-19 пандемиясы қоғамның барлық саласына өз әсерін тигізді.

145

END OF PAGE: 146
START OF PAGE: 147


# Сұрақтар

1. Қазақстанның 2000 жылдардағы әлеуметтік жағдайын жақсартуға не ықпал етті?  
2. «Қазақстан халқына» әлеуметтік қорының қазақ халқының байырғы Асар, Жылу жинау және т.б. дәстүрлерімен сабақтастығын анықтаңдар.  
3. «Ұлттық қор – балаларға» бағдарламасын БАӘ, Кувейт т.б. елдердің тәжірибесімен салыстырып, ерекшелігі мен ұқсастықтарын анықтаңдар.  
4. Пандемияның Қазақстанның әлеуметтік жағдайына тигізген әсері қандай?  

## 1-тапсырма. IDEAL тәсілін қолданып, Қазақстанның 1997 жылдан бастап әлеуметтік дамуына талдау жасаңдар.

| Талдау бағыттары                                                |   |
| --------------------------------------------------------------- | - |
| I – әлеуметтік саладағы мәселені анықтаңдар                     |   |
| D – мәселені сипаттаңдар                                        |   |
| E – мәселені шешу жолдарын анықтаңдар                           |   |
| A – мәселені шешу үшін әрекет жасаңдар (шешу жолын көрсетіңдер) |   |
| L – қорытынды жасау, атқарылған жұмысқа рефлексия жасау         |   |


----

## §25. Халықаралық қатынастар жүйесіндегі Қазақстан

**Зерттеу сұрағы:** Қазақстанның жаңа әлемдегі орны қандай?  

**Бұл сабақта:**  
Қазақстанның аймақтық және халықаралық ұйымдарымен байланыстарын талдаймыз.  
Қазақстан Республикасының халықаралық аренада танылуына баға береміз.

146

END OF PAGE: 147
START OF PAGE: 148


# Тірек сөздер:

| Қазақша       | Ағылшынша     |
|---------------|---------------|
| Интеграция    | Integration   |
| Саммит        | Summit        |
| Демаркация    | Demarcation   |
| Делимитация   | Delimitation  |
| Манифест      | Manifest      |
| Кеден         | Customs       |

**Интеграция** (лат. integratio – қалпына келтіру, толықтыру, integer – тұтас, бүтін) – саяси немесе экономикалық субъектілерді біріктіру, олардың арасындағы байланыстарды дамытып, өзара ынтымақты іс-қимылын тереңдету.

**Саммит** – сыртқы саяси келісімдер жүргізіп, шешімдерге келу үшін мемлекеттер жоғары басшыларының кездесуі.

**Демаркация** – шегараны жергілікті жерде арнайы белгілер арқылы көрсетіп белгілеу.

**Делимитация** – мемлекеттік шегараны картаға түсіру арқылы келісімді түрде (көршілес мемлекеттер арасында) анықтау.

**Манифест** – халықаралық ұйымдардың немесе жаһандық деңгейдегі беделді қайраткерлердің әлемдік қауымдастыққа жолдаған үндеуі.

**Кеден** – шегарадан өтетін тауарларды тексеретін және осы тауарлардан салық алып тұратын мекеме.

----

### Қызықты дерек

Қазақстан мен Ресей Федерациясы арасындағы мемлекеттік шегараның ұзындығы – 7 591 шақырым. Бұл – құрғақ жермен өтетін әлемдегі ең ұзын шегара.

Қазақстан – өзінің шегарасын делимитациялау және демаркациялау мәселелерін толық шешкен Орталық Азиядағы жалғыз мемлекет.

----

### Интеграция

**География** пәні бойынша Қазақстанның дүниежүзілік шаруашылықта алатын орны; Қазақстанның халықаралық экономикалық интеграциядағы мүдделері мен мақсаттары; халықаралық ұйымдардың деңгейлері мен мақсаттары; елтану және саяси география негіздері; дүниежүзі елдері; Қазақстанның саяси-интеграциялық үдерістердегі мүдделері, бағыттары және бастамалары.

147

END OF PAGE: 148
START OF PAGE: 149
```markdown
**Дүниежүзі тарихы** пәні бойынша халықаралық ұйымдардың қалыптасуы: Біріккен Ұлттар Ұйымының құрылуы мен қызметі. Адам құқықтарының жалпыға бірдей декларациясы. ХХ ғасырдың екінші жартысындағы халықаралық мәселелерді реттеудің жолдары. Еуропалық интеграция (ЕО, ЕҚЫҰ), әлемдегі қақтығыстар және бейбітшілік тақырыптарымен байланыстыру.  
**Есіңе түсір!**  
«Қазақстан – халықаралық құқық субъектісі» тақырыбы.

### 1-тапсырма. Қазақстанның сыртқы саясаты жайлы сұрақтарға жауап беріңдер.

1. Қазақстанның сыртқы саясатының негізгі бағыттарын анықтаңдар.  
2. Қазақстан шетелдермен қай салалар бойынша ынтымақтастық орнатқан?  
3. Қазақстанның жақын және ұзақ мерзімді сыртқы саясаты қандай бағытта жүргізіледі?

----

**Қазақстанның әлемнің жетекші елдерімен стратегиялық байланысы.** Қазақстан сыртқы саясатта көп қырлы, сындарлы саясат ұстанады. Қазақстанның ТМД және Орталық Азия елдерімен байланысы қарқынды түрде дамып отыр. Өз қауіпсіздігі мен аумақтық тұтастығын қамтамасыз ету үшін ең жақын және тарихи көрші мемлекеттермен, Шығыс, Батыс елдерімен де берік байланыстар орнатты.

**Қазақстан–Ресей қатынастары.** Қазақстан Республикасы мен Ресей Федерациясы арасындағы дипломатиялық қатынастар еліміз тәуелсіздігін алысымен орнатылды. Республика тәуелсіздігінің азғана кезеңінде Ресеймен ынтымақтастық барысында үлкен істер тыңдырылды. Екі жақтың экономикалық қарым-қатынастарын реттейтін, ғарыш кеңістігін игеру және т.б. бірнеше келісімшарттарға қол қойылды.  
1994 жылы наурызда екі ел арасында «Байқоңыр» ғарыш алаңын жалға алу шарттары туралы келісім жасалды. Оған сәйкес ғарыш кешені Ресейге 20 жылға жалға берілді, 2004 жылы жалдау мерзімі тараптардың өзара келісімі бойынша 2050 жылға дейін ұзартылды.  

*Ресей Федерациясы мен Қазақстан арасында ынтымақтастықтың тереңдеп дамуына 1998 жылдың 6 шілдесінде Мәскеуде*
```

END OF PAGE: 149
START OF PAGE: 150
```markdown
қол қойылған «Мәңгілік достық пен ынтымақтастық тура­лы» Декларацияның маңызы зор. 2005 жылы қаңтарда Ресей мен Қазақстан арасындағы 7 591 шақырымды қамтитын мемлекеттік шекара белгіленген тарихи маңызды құжатқа қол қойылды. Қазақ­стан мен Ресей президенттері екі ел арасындағы өзекті мәселелерді өзара тиімді түрде шешіп отырады. КСРО тарағаннан бергі кезеңдерде жүргізілген екіжақты келісім нәтижесінде Қазақстан мен Ресейдің сан ғасырлық тарихында бұрын-соңды болмаған жаңа деңгейдегі қатынастарды орната алды.

Қазіргі кезеңде стратегиялық әріптестіктің негізі XXI ғасырдағы тату көршілік пен одақтастық туралы шарт болып табылады. Та­раптар тұрақты кездесулер өткізеді. Қазақстан мен Ресей БҰҰ, ЕҚЫҰ, ТМД, ҰҚШҰ, ШЫҰ және басқа да халықаралық ұйымдар шеңберінде көпжақты форматта белсенді өзара іс-қимыл жасайды.

Қазақстан–Қытай қатынастары. *Қазақстан Республикасы мен Қытай Халық Республикасы арасындағы дипломатиялық қаты­настар 1992 жылдан орныға бастады.* Қазақстан Республикасының бірінші Президенті Н. Ә. Назарбаев 1993 жылдың 18–20 қазан аралығында Қытайға жасаған ресми сапарында ҚХР Төрағасы Цзян Цзэминьмен кездесті. Келіссөздердің нәтижесінде Қазақстан Республикасы мен Қытай Халық Республикасы арасында дос­тық қарым-қатынастар туралы бірлескен Декларацияға, әуе қа­тынастары, тұрғындарға визаларды рәсімдеу тәртіптері, халықа­ралық автокөлік қатынастары т.б. бірқатар маңызды келісімдерге қол қойылды.

1994 жылғы 25–28 сәуірде ҚХР Мемлекеттік Кеңесінің Премьері Ли Пэн ресми сапармен Қазақстанға келді. Бүгінгі таңда екіжақты қатынастардың барлық бағыттарын ілгерілетуде сауда-экономикалық ынтымақтастық жетекші орын алады. 2008 жылы екіжақты тауар айналымы 8 млрд доллардан асты. Екі ел арасын­да мәдени-гуманитарлық шаралар да жүзеге асырылуда. Бейжің қаласында Абайдың 150 жылдығын тойлау (1995), Қазақстанның Қытайдағы мәдениет күндері (2001), Шанхайдың Алматыдағы мәдениет күндері (2005) т.б. мәдени іс-шаралар жоғары деңгейде өткізілді.

ҚХР-мен трансшекаралық өзендерді бірлесе пайдалану, әскери саладағы ынтымақтастық (2001) және стратегиялық қарым-
```

END OF PAGE: 150
START OF PAGE: 151
қатынас жөніндегі келісімдерге (2005) қол қойылды. 2002-2007 жылдары Н. Ә. Назарбаевтың Қытай Халық Республикасына төрт ресми сапары жасалды. Соның барысында «Тату көршілік, достық және ынтымақтастық туралы келісімшарт» (2002 жылдың желтоқсаны), «Стратегиялық әріптестік орнату және оны дамыту туралы бірлескен декларация» (2005 жылдың шілдесі), «XXI ғасырдағы ынтымақтастық стратегиясы және экономикалық ынтымақтастықты дамыту тұжырымдамасы» (2006 жылдың желтоқсаны) сияқты құжаттарға қол қойылды.

Соңғы жылдары екі ел арасында жан-жақты стратегиялық әріптестікті дамыту туралы бірлескен келісім (2011 жылы шілде, Астана қаласы), ҚР мен ҚХР мемлекет басшыларының жан-жақты стратегиялық әріптестік қатынасының жаңа деңгейі туралы бірлескен келісім (2015 жылы тамыз, Бейжің қаласы) жасалынды. Бүгінгі таңда мемлекетаралық 160-тан аса құжаттар қабылданған.

**Қазақстан-Түркия қарым-қатынасы. Түркітілдес мемлекеттермен ынтымақтастық.** 1991 жылдан бері Қазақстан мен Түркия арасындағы қатынастар өзара сыйластық пен сенімділік ахуалы негізінде саяси, сауда-экономикалық және мәдени-гуманитарлық салалардағы жан-жақты тығыз ынтымақтастықты одан әрі тереңдетумен ерекшеленеді. Қазақстан аумағында жүздеген қазақ-түрік бірлескен кәсіпорындар пайда болды. Алматыда қысқа мерзім ішінде «Анкара» қонақүйі тұрғызылды. Қазақстан делегациясы Түркияда өткізілетін конференциялар мен кездесулердің тұрақты қатысушысына айналды. Жүздеген жігіттер мен қыздар Стамбул мен Анкара университеттерінде оқиды. Қазақстанда қазақ-түрік оқу орындары мен мерзімді басылымдар ашылды.

1993 жылы көктемде Стамбул қаласында түркі тілдес мемлекеттер – Әзербайжан, Қазақстан, Қырғызстан, Өзбекстан, Түрікменстан және Түрік Республикасы мәдениет министрлерінің бірінші кездесуінде Түріксойдың негізі қаланды. Түріксой ұйымы бауырлас түркі халықтарының бірлігін нығайтуды, әлемде түркі дәстүрі мен мәдениетін одан әрі жетілдіруді мақсат етеді.

Бірінші Президенттің 2003 жылы Түркияға жасаған ресми сапары барысында Астана мен Анкара арасындағы қатынастардың сенімді де тұрақты әріптестік деңгейге жеткендігі айтылды. 2007 жылы Түркия президенті А. Гүлдің Қазақстанға сапарында

END OF PAGE: 151
START OF PAGE: 152
# Transcription

Н. Ә. Назарбаев түркі тілдес елдердің Парламентарлық Ассамблея­сын құру туралы өз ұсынысын білдірді. 2008 жылы 21 қарашада Стамбулда Қазақстан, Әзербайжан, Түркия және Қырғызстан арасындағы Парламент төрағаларының конференциясында түркі мемлекеттерінің Парламенттік Ассамблеясын (ТүркПА) құру тура­лы келісімге қол қойылды. Қазақстан мен Түркия арасында сауда айналымы берік жолға қойылып, ол бүгінде 1,5 млрд долларды құрап отыр. Қазақстан нарығында түрік капиталының қатысуымен 2 мыңдай кәсіпорын жұмыс істейді. Сонымен бірге екі ел арасында мәдени ынтымақтастық жақсы жолға қойылған.

2021 жылдың 12 қарашасында Түркі мемлекеттерінің басшы­лары Стамбулда бас қосып, «Түркітілдес мемлекеттер ынтымақ­тастығының кеңесі» атауын «Түркі мемлекеттері ұйымы» деп өзгертуге ұйғарды. Саммиттің күн тәртібіндегі негізгі тармақтардың қатарында түрік инвестициялық қорын құру, ұйымның орта және ұзақ мерзімді мақсаттары мен міндеттерін баяндайтын «Түркі әлемінің көзқарасы – 2040» туралы құжатты бекіту болды.

2023 жылдың 3 қарашасында Түркі мемлекеттері ұйымының (ТМҰ) X саммиті Астана қаласында өтті. Қазақстанның ұйымға төрағалығы «Түркі дәуірі!» ұранымен өткен болатын. Саммитте салт-дәстүр, біріздендіру, реформалар, ғылым, сенім, инвестиция, медиация және энергия атты сегіз мәселеге басымдық берілді. Түркі мемлекеттері арасындағы сауда-экономикалық, инвестициялық, мәдени-гуманитарлық және басқа да байланыстарды тиімділікпен жан-жақты дамытуды басты мақсат етіп қойған ТМҰ келешекке зор қадамдар жасауда. Қазақстан түркі әлемімен қарым-қатынасты нығайта бермек.

**Қазақстан–АҚШ қатынасы.** Қазақстан–Америка қатынаста­рына Қазақстан Республикасының бірінші Президенті Н. Ә. На­зарбаевтың АҚШ-қа жасаған 1997 жылғы сапары жаңа серпін берді. Сапар қорытындысы бойынша 18 маңызды құжатқа қол қойылды, соның ішінде Экономикалық әріптестік жөніндегі бағдарлама, Ядролық қуатты бейбіт мақсаттарға қолдану бойынша ынтымақтастық туралы келісім, Қарашығанақ мұнай-газ конденса­ты кен орнын игеру және Каспий шельфі өнімдерін бөлу жөніндегі келісімдерді айрықша атап өтуге болады. Энергетика саласындағы Қазақстан–Америка әріптестігі (2002 жылы), Қазақстан мен АҚШ

----

Page number: 151

END OF PAGE: 152
START OF PAGE: 153


арасындағы әскери ынтымақтастықтың 2003–2007 жылдарға арналған жоспары қарастырылды.  
Қазақстан–Америка қатынастарындағы маңызды саяси оқиға Н. Ә. Назарбаевтың 2001 жылдың желтоқсанында Президент Джордж Буштың шақыруымен АҚШ-қа жасаған сапары болды. Келіссөздердің өзекті өтуіне 2001 жылдың 11 қыркүйегіндегі Нью-Йорктегі Дүниежүзілік сауда орталығы мен Вашингтондағы Пентагонның ғимаратына жасалған террористік шабуылдар әсер етті. АҚШ сапарындағы бірлескен қорытынды декларацияны жариялағанда Н. Ә. Назарбаев пен Д. Буш екі елдің «ұзақ мерзімдік стратегиялық әріптестікке» қол жеткізгенін айтты.  
Қазіргі кезеңде екі ел арасындағы ынтымақтастық Н. Ә. Назарбаевтың АҚШ-қа ресми сапарының (2018) қорытындылары бойынша қол жеткізілген уағдаластықтармен айқындалады. Сапар барысында «Қазақстан және АҚШ: XXI ғасырдағы кеңейтілген стратегиялық әріптестік» бірлескен мәлімдемесі қабылданды.  
2023 жылы қыркүйекте Қазақстан Республикасының Президенті Қасым-Жомарт Тоқаев Нью-Йоркте өткен АҚШ пен Орталық Азия елдері басшыларының саммитіне (C5+1) қатысып, АҚШ президенті Джо Байденмен кездесті.  
Еуропалық Одақпен өзара қарым-қатынастар. Еуропалық Одақпен көпжақты өзара қарым-қатынастарды тұрақты түрде нығайту Қазақстанның ұлттық мүддесіне сай келеді және Еуразия кеңістігіндегі тұрақтылық пен қауіпсіздікті қамтамасыз етуге лайықты үлесін қосады. Еуропалық Одақпен ынтымақтастықты нығайтуға және кеңейтуге Н. Ә. Назарбаевтың 2000 және 2002 жылдары Брюссельге жасаған сапарлары игі ықпалын тигізді. Қазақстан мен ЕО арасындағы өзара іс-қимылдарды реттейтін Ынтымақтастық комитеті құрылды. ЕО Қазақстандағы ең үлкен шетелдік инвестор болып саналады. Инвестициялардың үлкен бөлігі табиғи ресурстарды өндіру саласына бағытталды. ЕО мұнай мен газдан басқа Қазақстанның ауылшаруашылығы, тамақ өнеркәсібі, құрылыс, қызмет көрсету, қаржы және көлік салаларына да инвестиция құюда.  
Қазақстан мен Британия арасындағы саяси диалогтің жиілігі артты. 2000 жылдың қараша айында Ұлыбританияға барған сапарында Қазақстанның бірінші Президенті Н. Ә. Назарбаевтың елдегі  

152

END OF PAGE: 153
START OF PAGE: 154
саяси және экономикалық тұрақтылықты сақтап, демократияны дамытқаны үшін, сондай-ақ жаһандық ауқымда ядролық қарудан бас тартуға қосып жүрген үлесі үшін Ұлыбританияның патшайы­мы ІІ Елизавета оған Бірлескен Корольдіктің ең жоғарғы награ­дасы – Әулие Михаил мен Әулие Георгийдің Үлкен крест орденін табыс етті. Осы сапарының барысында Н. Ә. Назарбаев Премьер­министр Тони Блэрмен маңызды келіссөздер жүргізді және Бри­тания үкіметінің басқа да мүшелерімен, ірі компания басшыла­рымен кездесті. 2006 жылдың қарашасында бірінші Президенттің Ұлыбританияға екінші ресми сапары өтті.

Өз кезегінде Қазақстан Германияның Қауіпсіздік Кеңесіне тұрақ­ты мүшелікке өту ниетін қолдады. 2007 жылы Н. Ә. Назарбаевтың Германияға кезекті ресми сапары өтті. Сапар барысында бірінші Пре­зидент Германияның жаңа канцлері Ангела Меркельмен, басқа да саяси элита өкілдерімен және бизнес-қауымдастық басшыларымен кездесті. Кездесулер барысында екіжақты қарым-қатынастың әр­түрлі мәселелері талқыланып, маңызды келісімдерге қол жеткізілді.

Қазақстан мен Франция арасындағы қарым-қатынастар да серпінді дами түсті. 2000 жылдың маусымында Н. Ә. Назарбаевтың Француз Республикасына ресми сапары болды. Сапар шеңберінде ол Франция Президенті Жак Ширакпен және т.б. басшылармен, француздың аса ірі компанияларының жетекшілерімен кездесті. 2003 жылы бірінші Президент Францияға кезекті жұмыс сапары­мен барып, Парижде Ж. Ширакпен кездесіп, келіссөздер жүргізді. Шағын және кеңейтілген құрамда болған кездесулер барысында тараптар екіжақты сауда-экономикалық ынтымақтастықты да­мыту перспективаларын талқылады және Орталық Азия мен Таяу Шығыстағы халықаралық жағдай бойынша пікір алмасты.

Қазақстанның Батыс әлемімен өзара қарым-қатынасы – еліміз­дің көпвекторлы сыртқы саясатының аса маңызды бағыты. Келе­шекте де солай болып қала береді. Бұл – ең алдымен, ЕО және АҚШ елдерімен өзара ынтымақтастыққа қатысты.

Еуропалық Одақ пен Қазақстан Республикасының арасында тығыз сауда-экономикалық әріптестік қалыптасты. 2015 жылы 21 желтоқсанда Астанада ЕО-пен Кеңейтілген әріптестік және ын­тымақтастық туралы келісімге (КӘЫК) қол қойылды. Еуроодақтың Орталық Азиядағы серіктесімен алғаш қол қойылған бұл жаңа

153

END OF PAGE: 154
START OF PAGE: 155
келісім ЕО мен Қазақстан арасындағы қатынасты жаңа деңгейге көтеріп, олардың 25 жылдық ынтымақтастық тарихында маңызды межені белгіледі. 2019 жылы қабылданған ЕО-ның Орталық Азия бойынша Стратегиясы өңірдегі жаңа мүмкіндіктерді пайдаланып, ортақ сын-қатерлерге бірге төтеп беру және өңірлік ынтымақтастықты нығайту үшін іргелі негіз құрайды.

**Орталық Азия мемлекеттерімен өзара қарым-қатынастар.** Қазақстанның Орталық Азиядағы мемлекеттермен арадағы қарым-қатынастары да дами түсті. 2006 жылдың наурызында Қазақстан Республикасының бірінші Президенті Н. Ә. Назарбаевтың Өзбекстанға ресми сапары болып, оның барысында екі елдің мемлекеттік органдар өкілдері мен кәсіпкер қауымдастығының басшылары қатысқан «Қазақстан–Өзбекстан: бизнеске жаңа мүмкіндіктер» атты бизнесфорум өтті. Бұл кездесу Қазақстан мен Өзбекстан арасындағы қарым-қатынастың дамуына маңызды серпін берді.

Қазақстан мен Түрікменстан қатынастары да жаңа деңгейге көтерілді. Оған 2007 жылғы оқиғалар хроникасы куә бола алады. Ақпанда Н. Ә. Назарбаев Түрікменстанның жаңа президенті Гурбангулы Бердымухаммедовты ұлықтау рәсіміне қатысты. Мамырда Н. Назарбаев Түрікменстанда болған Қазақстан–Ресей–Түрікменстан үшжақты саммитіне қатысты.

Қазақстан мен Қырғызстанның арасында тәуелсіздік жылдары жүзден астам келісімдерге қол қойылды. Қазақстандықтар Қырғызстандағы 2005 жылғы жаппай тәртіпсіздіктерге ұласқан мемлекеттік төңкеріске үлкен алаңдаушылық білдірді. Көрші елдегі тұрақтылықты қалпына келтіруге барынша күш-жігерін жұмсады. Қазақстан мен Қырғызстан БҰҰ, ТМД, ҰҚШҰ, ЕЭО, ШЫҰ, ЕҚЫҰ шеңберінде тығыз өзара іс-қимыл жасайды.

Қазақстан мен Тәжікстан арасындағы өзара қарым-қатынастың дами түсуіне Президент Эмомали Рахмонның 2006 жылғы мамырда Астанаға жасаған сапары маңызды болды. Келіссөздер барысында қол қойылған құжаттар екіжақты ынтымақтастықтың барлық салада одан әрі дамуына игі әсер етті. 2007 жылдың қыркүйегінде ҚР бірінші Президенті Н. Ә. Назарбаевтың Тәжікстанға жасаған сапарында да екіжақты қарым-қатынасты тереңдете түсуге, экономика мен мәдениет саласындағы өзара іс-қимылды жандандыруға ықпал ететін бірнеше маңызды құжаттарға қол қойылды.

END OF PAGE: 155
START OF PAGE: 156
Шекараға делимитация және демаркация жасаудағы жетістіктер. 2000–2007 жылдар кезеңінде Қазақстан Республикасының мемлекеттік шекарасын делимитациялау және демаркациялау жөніндегі көпжылдық жұмыстар аяқталды.

2001 жылдың желтоқсанында Астана қаласында Қазақстан Республикасы мен Қырғыз Республикасы арасындағы мемлекеттік шекара туралы келісімшартқа қол қойылды.

Қазақстан–Түрікменстан мемлекеттік шекарасын делимитациялау және демаркациялау туралы келісімшартқа мемлекет басшылары 2001 жылдың шілдесінде Астана қаласында қол қойды.

Қазақстан мен Өзбекстан мемлекеттік шекарасын делимитациялау үдерісі 2000–2002 жылдар кезеңінде жүргізілді. Оның барысында екі келісімшартқа қол қойылды.

2003 жылдың мамырында Қазақстан, Әзербайжан және Ресей арасында Каспий теңізі табаны бөлік сызықтарының түйісу нүктесі туралы келісімге қол қойылды. Бұл құжат 2004 жылдың қаңтарында күшіне енді.

**Қазақстанның халықаралық ұйымдармен ынтымақтастығы.**  
Бейбітшілік сүйгіш саясатының арқасында Қазақстан дүниежүзілік мемлекеттер қауымдастығындағы ірі-ірі халықаралық ұйымдар қатарына қабылданды.

Қазақстан 2000–2007 жылдарда БҰҰ өткізген барлық басты шараларға белсене қатысты. Соның ішінде 2000 жылғы «Мыңжылдық саммиті», БҰҰ-ны реформалаудың негізгі бағыттары белгіленген 2005 жылғы Саммит және басқа да ірі форумдар мен конференциялар болды.

БҰҰ-ға қатысу Қазақстан Республикасы қоғамдық өмірінің әлеуметтік-саяси, экономикалық және басқа салалардағы бұдан былайғы өзгерістерді жүзеге асыру үшін қолайлы халықаралық жағдай жасайды.

БҰҰ-ның Бас хатшысы Кофи Аннанның Қазақстанға 2002 жылғы қазандағы ресми сапары Қазақстан мен БҰҰ арасындағы ынтымақтастықты дамытудың маңызды белесіне айналды. Ол Қазақстан мен БҰҰ арасындағы онжылдық ынтымақтастықтың нәтижелерін баянда етті, сондай-ақ өзара іс-қимылдың алдағы жоспарларын белгіледі.

155

END OF PAGE: 156
START OF PAGE: 157
Қазақстанның БҰҰ-дағы ұстанымы БҰҰ қарайтын мәселелердің барлық кешені бойынша елдің мүдделерін ескеру негізінде қалыптасады. Бұл орайда ұйыммен экономика, экология, әлеуметтік даму, халықаралық құқық, адам құқықтарын сақтау саласындағы, лаңкестікке, ұйымдасқан қылмысқа және есірткі бизнесіне қарсы күрес саласындағы ынтымақтастықты нығайтуға ерекше көңіл бөлінеді.

БҰҰ шеңберінде әлемдік қауымдастықтың күш-жігерін Семей өңіріндегі жағдайды сауықтыруға жұмылдыру жөнінде айтарлықтай жұмыс тындырылды. БҰҰ Бас Ассамблеясының «Қазақстандағы Семей өңірінің халқын және экологиясы мен экономикалық дамуын сауықтыру мақсатында халықаралық ынтымақтастық және қызметті үйлестіру» шешімдері қабылданды. Бұл шешімдерге сәйкес Семей өңіріне көмек көрсетудің халықаралық бағдарламасы жүзеге асырылуда.

2002 жылы Қазақстан Республикасының бірінші Президенті Нұрсұлтан Назарбаев тұрақты даму бойынша Йоханнесбург саммитінде Арал экологиялық апат аймағын атап өтті. БҰҰ аясында жаһандық экологиялық мәселелерді қарастыруды ұсынды.

2009 жылы желтоқсанда Қазақстанның бастамасы бойынша БҰҰ Бас Ассамблеясы Ядролық сынақтарға қарсы халықаралық күн деп 29 тамызды бекітті.

2016 жылы Вашингтонда өткен IV Ядролық қауіпсіздік жөніндегі Саммитте Н. Ә. Назарбаев «Әлем: XXI ғасыр» Манифесін жариялап, ядролық қарусыз әлем құру, ғаламдық ядролық қауіпті қысқарту саласында халықаралық қауымдастықтың күш-жігерін үйлестіру маңыздылығы туралы бастамалар жасады. Қазақстан басшысының бағдарламасы халықаралық қауымдастықтың қызу қолдауын туғызды.

2023 жылдың 8-9 маусымында мемлекеттер мен үкіметтер басшылары, халықаралық ұйымдар, ірі компаниялар, саяси қайраткерлер мен сарапшы топтың өкілдері, олардың ішінде ХВҚ, ДСҰ, АДБ, ЕҚДБ, ЕҚЫҰ, ЮНЕСКО, ШЫҰ басшылары, ЕҚЫҰ ПА Төрағасы, ЭЫДҰ және АҚШ сауда миссиясының өкілдері, кеңес мүшелері және шетелдік инвесторлар қатысқан *Астана халықаралық форумы* ұйымдастырылды.

END OF PAGE: 157
START OF PAGE: 158


2024 жылы еліміз Шанхай ынтымақтастық ұйымы, Түркі мемлекеттері ұйымы, Азиядағы өзара ықпалдастық және сенім шаралары жөніндегі кеңес, Ұжымдық қауіпсіздік туралы шарт ұйымы сияқты халықаралық ұйымдарға төрағалық етеді.

**Қазақстанның бітімгершілік ұстанымы.** 2003 жылдың мамыр айында БҰҰ Қауіпсіздік Кеңесі елді қалпына келтіруде Ирак халқына көмек көрсету туралы бастама көтерді. Осы бастаманы қолдаған ҚР бірінші Президенті Н. Ә. Назарбаев 2003 жылдың мамырында Ирактың соғыстан кейінгі қалпына келтіру жұмыстарына көмек беру үшін бітімгершілік миссиясын жіберу мәселесін қарастыруды өтініп, Парламентке ұсыныс түсірді. Қазақстандық бітімгершілік миссиясы өз жұмысына 2003 жылдың тамызында кірісті. Бес жылда олар төрт миллиондай жарылу қаупі бар заттарды залалсыздандырып, 6 718 текше метр суды тазартты. Қазақстандық инструкторлар Ирактың әскери академиясында жүздеген курсантты саперлік істерге үйретті, ал әскери дәрігерлер мыңдаған тұрғындарға медициналық көмектер берді.

БҰҰ бітімгершілік іс-шараларына тікелей қатысумен қатар, Қазақстан Орталық Азия мемлекеттеріндегі ішкі саяси тұрақтылықты қамтамасыз ету үшін үлкен дипломатиялық қызмет атқарып, бұл елдерге қаржылық қолдау көрсетті. Мысалы, 2007–2011 жылдары Қазақстан Ауғанстан халқына гуманитарлық көмек көрсету үшін айтарлықтай қаржы бөлді.

2016 жылы маусымда Қазақстан Республикасы БҰҰ-ның Қауіпсіздік Кеңесінің 2017–2018 жылдарға тұрақты емес мүшесінің бірі болып қабылданды. Қазақ елі әлемдегі ең ықпалды ұйымның Қауіпсіздік Кеңесіне Орталық Азиядан мүшелікке сайланған бірінші ел болды. БҰҰ-на мүше 193 елдің 138-і Қазақстанның кандидатурасын қолдап дауыс берді. Бұл Қазақстанның халықаралық деңгейдегі биік беделінің, оның жаһандық және өңірлік мәселелерді реттеуге, ядролық қарусыздану және таратпау мәселелерін ілгерілетуге қосқан бірегей үлесінің жарқын көрінісі саналады.

2017 жылғы қаңтарда Астанада Ресей, Түркия және Иранның бастамасымен Сирия мәселесі бойынша бейбіт келіссөздер жүргізілді.

Қазақстан Сириядағы шиеленістерді реттеуге мүмкіндігінше қол ұшын созып келеді. Астанада 2017 жылдың қаңтарынан бүгінгі

157

END OF PAGE: 158
START OF PAGE: 159
күнге дейін Сириядағы жағдайды бейбіт түрде реттеу мәселелері бойынша жоғары деңгейдегі оншақты халықаралық кездесу ұйымдастырылды. Астана үдерісіне Сириядағы атысты тоқтату бойынша кепілгер мемлекеттердің – Ресей, Иран және Түркия делегациялары, Сирия үкіметі мен қарулы оппозициясының өкілі, БҰҰ және өзге де мүдделі мемлекеттердің өкілдері қатысуда.

Қазақстан астанасында ұйымдастырылған пікір алаңы көпжылдық шиеленіс тарихында алғаш рет соғысушы тараптарды бір үстел басына жинай алды және ортақ шешімдер шығарып, мақұлдауға мүмкіндік берді. Атап айтқанда, кепілгер мемлекеттер Сирияда төрт деэскалация аймағын құруға уағдаласты.

2012 жылы Қазақстан Республикасы өз елінде халықаралық көрме өткізу құқысын үлкен бәсекелестікте жеңіп алды. Париж қаласында Халықаралық көрмелер бюросының Бас ассамблеясына қатысушы 161 мемлекеттің 103-і Астананы қолдап дауыс берді. Бұл Қазақстанның зор табысы еді. Астана қаласында өткен бұл көрме әлемдік экономика тарихында «EXPO–2017» деген атпен қалды. «EXPO–2017» Орталық Азия өңірі және ТМД аумағында өткізілген алғашқы бүкіләлемдік көрме болды. EXPO көрмесі – бұл мәні жағынан бүкіләлемдік экономикалық форумдармен, ал туристік тартымдылығы жағынан әлемнің ең танымал спорт жарыстарымен теңдес ауқымды оқиға.

**Қазақстан Республикасы мен Солтүстік Атлантика келісімі ұйымы (НАТО) арасындағы екіжақты ынтымақтастық** 2002 жылдың қараша айында Н. Ә. Назарбаев пен осы ұйымның бас хатшысы Джордж Робертсон арасындағы кездесуде қол жеткізілген уағдаластық шеңберінде іске асты. 2006 жылы Қазақстан мен НАТО арасындағы әріптестік өзара іс-қимыл жоспары деңгейіне көтерілді. Бұл жоспар аймақтық және халықаралық қауіпсіздік, Қазақстан Қарулы Күштерін жетілдіру, жедел шараларға қатысу, терроризмге қарсы күресте өзара ынтымақтастық, ғылым мен экология салаларына бағытталды.

2006–2007 жылдары Қазақстан Қарулы Күштері мен НАТО күштері бірлесіп, «Кең даладағы қыран» терроризмге қарсы оқу-жаттығу ойындарын өткізді.

**Еуразиялық экономикалық қауымдастық.** Еуразиялық экономикалық қауымдастық 2000 жылы Астана қаласында халыққа

END OF PAGE: 159
START OF PAGE: 160
```markdown
ралық экономикалық ұйым ретінде Кеден одағына қатысушы мемлекеттердің басшылары қол қойған Еуразиялық экономикалық қауымдастық (бұдан әрі – ЕурАзЭҚ) туралы шартқа сәйкес құрылды.

ЕурАзЭҚ-ты құру туралы шартқа Кеден одағы және Біртұтас экономикалық кеңістік туралы 1999 жылғы келісімде айқындалған мақсаттар мен міндеттерге қол жеткізу үшін тиімді сауда-экономикалық ынтымақтастық тұжырымдамасы негізге алынған. 2003 жылғы ақпанда Мәскеуде ЕурАзЭҚ-тың алғашқы Экономикалық форумы өтіп, онда ынтымақтастықтың әртүрлі бағыттары бойынша сындарлы пікір алмасулар болды және ұсыныстар енгізілді. 2007 жылы ЕурАзЭҚ Мемлекетаралық Кеңесінің отырысы өтті. Онда ЕурАзЭҚ-қа мүше үш мемлекет – Беларусь Республикасы, Қазақстан Республикасы және Ресей Федерациясы құрып жатқан Кеден одағы шарттық-құқықтық базасының негізі қаланды. 2008 жылы ЕурАзЭҚ Мемлекетаралық Кеңесінің кезекті отырысында ЕурАзЭҚ-тың Кеден одағын қалыптастыру және біртұтас экономикалық кеңістік құру туралы мәселелері қаралып, тиісті құжаттарға қол қойылды. ЕурАзЭҚ-ты құрушылардың бірі болып табылатын Қазақстан оның қызметіне белсенді түрде қатысады және ЕурАзЭҚ-тың жарғылық құжаттарында негізі қаланған, сондай-ақ қауымдастықтың нормативтік-құқықтық базасында пысықталған интеграциялық әлеуетті кең ауқымда пайдаланады.

2014 жылы 29 мамырда қызметтердің, капиталдың және жұмыс күшінің біртұтас нарығының тиімді жұмыс істеуін қамтамасыз ету үшін Қазақстан, Беларусь және Ресей президенттері 2015 жылы 1 қаңтарда күшіне енген Еуразиялық экономикалық одақ құру туралы шартқа қол қойды.

**Қазақстан мен Бүкіләлемдік экономикалық форум (БӘФ).** 2000 және 2002 жылдары Алматы қаласында Қазақстанда ғана емес, бүкіл Орталық Азияда бұрын болып көрмеген тарихи оқиға – Бүкіләлемдік экономикалық форумның (БӘФ) шеңберінде бірінші және екінші Еуразиялық экономикалық саммиттер өтті. Бүкіләлемдік экономикалық форум сияқты аса беделді ұйымның осындай шешім қабылдау себебі – Қазақстанды аймақтық көш-
```

END OF PAGE: 160
START OF PAGE: 161


басшы ел әрі Орталық Азия мемлекеттері арасындағы экономикалық әріптестікке лайықты мемлекет деп танылғандықтың белгісі еді.  
**Шанхай ынтымақтастық ұйымы.** Қазақстан тек Орталық Азия аймағында ғана емес, Еуразия аймағында да ықпалдастыққа ұмтылуда. Әсіресе Шанхай ынтымақтастық ұйымының (ШЫҰ) алатын орны ерекше. 1996 жылы 6 сәуірде Шанхайда бес мемлекет – Қазақстан, Ресей, Қытай, Қырғызстан, Тәжікстан «Шекара аймағында әскери салада сенімді бекіту туралы келісімшартқа» қол қойып, Шанхай ынтымақтастық ұйымының негізін қалады.  
*ШЫҰ – бұл әскери одақ емес, ол аймақтық қауіпсіздік саласындағы ықпалдастықпен қатар, экономика саласындағы байланыстарға ұмтылатын ұйым болып табылады.*  
2017 жылдың маусымында Шанхай ынтымақтастық ұйымына мүше мемлекеттер басшылары кеңесінің кеңейтілген құрамдағы отырысы өтіп, оның қорытындысы бойынша Астана декларациясы және экстремизмге қарсы іс-қимыл жөніндегі **ШЫҰ конвенциясы** қабылданды. Сонымен қатар Пәкістан мен Үндістан ШЫҰ-ға толыққанды мүше ретінде кірді.  
2022 жылы 16 қыркүйекте өткен жиында ШЫҰ көшбасшылары Иранды ШЫҰ-ның толыққанды мүшелігіне қабылдауды мақұлдады. Ұйымның негізгі міндеттері қатысушы мемлекеттерді біріктіретін кеңістікте тұрақтылық пен қауіпсіздікті нығайту, терроризмге, сепаратизмге, есірткі трафигіне, экстремизмге қарсы күрес, экономикалық ынтымақтастықты, энергетикалық әріптестікті, ғылыми және мәдени өзара іс-қимылды дамыту болып табылады.  
**Азиядағы өзара іс-қимыл және сенім шаралары жөніндегі кеңес (АӨСШК) және оның саммиті.** Терроризмді жою, өркениеттер диалогін қолдау, аймақтық және жаһандық қауіпсіздікті қамтамасыз етуде АӨСШК маңызды рөл атқарады. Азиядағы өзара іс-қимыл және сенім шаралары жөніндегі кеңес (АӨСШК) құру туралы идеяны ҚР бірінші Президенті Н. Ә. Назарбаев 1992 жылы қазандағы БҰҰ Бас Ассамблеясының 47-сессиясында ұсынды. Ұйымның негізгі мақсаты – Азия аймағындағы бейбітшілік, қауіпсіздік пен тұрақтылықты қамтамасыз етуге қатысты көпжақты қарым-қатынастар орнату және осы мәселелерді шешу барысында ынтымақтастықты нығайту. 2002 жылы Алматыда АӨСШК-ге

160

END OF PAGE: 161
START OF PAGE: 162
мүше мемлекеттер өкілдері қатысқан бірінші саммит болып өтті. Саммитте мемлекет және үкімет басшылары АӨСШК іс-әрекетінің тиімділігін арттыру үшін оған қажетті құрылым мен институттар жасау жөнінде шешім қабылдады. Сыртқы істер министрлеріне ұйымның хатшылығын құру жөніндегі барлық аспектілерді аяқтау туралы тапсырма берілді. Саммит жұмысының нәтижесінде терроризмді жою және өркениеттердің өзара диалогін жүргізуге ықпал ету туралы Алматы актісі мен декларация қабылданды. Екінші саммит 2004 жылы өтті.

ШЫҰ мен АӨСШК – тұрақтылық пен қауіпсіздік шараларын қамтамасыз ету жағынан мақсаттары мен міндеттері ұқсас құрылымдар. Бірақ бұл екі ұйым бірін-бірі қайталамайды әрі бір-біріне қайшы келмейді. Шанхай ынтымақтастық ұйымы оған мүше мемлекеттердің нақты құқықтары мен міндеттемелеріне негізделген. Ал АӨСШК өзекті де өткір мәселелерді еркін талқылауға және оның шешу жолдарын іздеуге арналған кеңейтілген форум болып табылады.

**Қазақстанның ЕҚЫҰ және ИЫҰ-ға төрағалығы.** 2010 жылы Қазақстанның ЕҚЫҰ-ға төрағалық етуі барысында Еуропадағы қауіпсіздік және ынтымақтастық ұйымына қатысушы мемлекеттер басшыларының 10 жыл сайын өтетін кезекті саммиті Астана қаласында үлкен табыспен өткізілді. Оған БҰҰ, ЕО, ИЫҰ, НАТО, ШЫҰ, ҰҚШҰ және т.б. халықаралық және аймақтық беделді ұйымдардың делегациялары қатысты.

Саммит жұмысының қорытындысында «Астаналық Қауіпсіздік қауымдастығын қарсы алу қадамы» атты декларация қабылданып, онда Еуроатлантикалық және Евразиялық қауіпсіздік моделін құру міндеті туралы айтылды.

Қазақстанның 2011 жылы аса ірі халықаралық Ислам конференциясы ұйымына (ИКҰ) төрағалыққа сайлануы отандық дипломатияның үлкен жеңісі еді. Қазақстанның төрағалық етуі барысында 2011 жылы Астана қаласында өткен 38-сессияда, Қазақстан Республикасының бірінші Президенті Н. Ә. Назарбаевтың ұсынысымен, Ұйымның атауы Ислам ынтымақтастық ұйымы (ИЫҰ) деп аталатын болды. Қазақстанның ИЫҰ-да төрағалық ету барысында штаб-пәтері Астанада болатын азық-түлік қауіпсіздігі

END OF PAGE: 162
START OF PAGE: 163
```markdown
органын құру, ЕО, ЕҚЫҰ, АӨСШК ұйымдарымен ынтымақтастықты тереңдету, ШЫҰ және G-20 елдерімен қарым-қатынас орнату, Қазақстанның ядролық қаруды таратпау саласындағы бастамасын қолдау және Ауғанстанның жағдайын тұрақтандыруға көмек беру секілді шешімдер қабылданды.

### Сұрақтар

1. Халықаралық ұйымдармен ынтымақтастықтың басты бағыттарын атаңдар.  
2. Шекараны делимитациялау және демаркациялау үдерісі қалай жүргізілді?  
3. Қазақстанның Ирактағы бітімгершіл күштерінің мақсаты неде еді?  
4. Қазақстан–АҚШ әріптестігінің нәтижелері қандай?  
5. Қазақстанның Орталық Азия мемлекеттерімен қарым-қатынасының негізгі бағыттарын атап өтіңдер.  
6. Қазақстанның халықаралық ұйымдармен ынтымақтастығы қандай деңгейде?  
7. ЕуразЭҚ, ШЫҰ, АӨСШК секілді құрылымдардың сипаты неде?  
8. Қазақстанның ЕҚЫҰ-ға төрағалық етудегі рөлі қандай?  
9. ИЫҰ-ның дамуындағы Қазақстанның маңызы неде?  
10. Бүгінгі күні түркі елдері арасындағы қарым-қатынас қалай дамып келеді?  

----

**2-тапсырма.** «Қазақстанның әлемнің жетекші елдерімен стратегиялық байланысы» кестесін толтырыңдар.

| Қазақстанмен қарым-қатынас орнатқан мемлекеттер | Стратегиялық байланыс орнатқан салалары | Келісімдер мен құжаттардың атаулары | Қол жеткізген табыстары |
| ----------------------------------------------- | --------------------------------------- | ----------------------------------- | ----------------------- |
|                                                 |                                         |                                     |                         |


----

**3-тапсырма.** «Қазақстанның халықаралық ұйымдармен байланысы» кестесін толтырыңдар.

| Халықаралық ұйым | Маңызды оқиғалар | Құжаттар, келісімдер | Қазақстан үшін тиімділігі |
| ---------------- | ---------------- | -------------------- | ------------------------- |
|                  |                  |                      |                           |


----

**4-тапсырма.** «Қазақстанның жаһандық әлемдегі ұстанымдары» тақырыбында эссе жазыңдар.

162
```

END OF PAGE: 163
START OF PAGE: 164


Оқушылардың нақты әрекеттері:  
- Қазақстанның жаһандық әлемдегі ұстанымдарын айқындайды;  
- ұстанымдардың өзара байланысын көрсетеді;  
- ұстанымдардың ұйымдасу қағидаттарын анықтайды;  
- ұстанымдардың мүмкіндіктері мен қауіп-қатерлерін анықтайды;  
- фактілер мен тұжырымдар, себеп-салдарлар арасындағы байланысты орнатады;  
- деректердің маңыздылығын бағалап, қорытынды шығарады.  

# §26. Астана – Тәуелсіз Қазақстанның астанасы

**Зерттеу сұрағы:** Астананы көшіру неліктен ұтымды стратегиялық шешім болып табылды?  

Бұл сабақта Астананы жаңа Қазақстанның өркендеуінің нышаны ретінде айқындаймыз.  

## Тірек сөздер:

| Қазақша      | Ағылшынша     |
| ------------ | ------------- |
| Мегаполис    | Megapolis     |
| Геосаясат    | Geopolitics   |
| Коммуникация | Communication |
| Композиция   | Composition   |
| Резиденция   | Residence     |


**Геосаясат** – мемлекеттердің немесе мемлекет одақтарының жергілікті, аймақтық, құрлықтық және әлемдік халықаралық үдерістердегі орны мен нақты тарихи ықпалын түсіндіретін теория.  

**Мегаполис** – қалалар мен елді мекендердің қосылуы нәтижесінде пайда болатын ірі қоныстану аймағы.  

**Коммуникация** – ақпарат алмасу үдерісі, байланыс желісі.  

**Композиция** – көркемөнер туындысы құрамдас бөліктерінің тұтастығы, бір-біріне және жалпы мүддеге бағындырылған мақсатты көркем құрылым.  

**Резиденция** (лат. residere – орнында қалу) – мемлекет, үкімет басшысының, сондай-ақ ірі мемлекеттік әкімшілік қызметтегі тұлғалардың мекені, келген жері.  

**ЮНЕСКО** – Біріккен Ұлттар Ұйымының білім беру, ғылым және мәдениет мәселелері жөніндегі ұйымы. Өз қызметін 1946 жылы бастады. Қазақстан Республикасы 1992 жылдан ЮНЕСКО-ның мүшесі.  

163

END OF PAGE: 164
START OF PAGE: 165
```markdown

**Интеграция**  
*География* пәні бойынша Қазақстанның саяси-интеграциялық үдеріс-тердегі мүдделері, бағыттары және бастамалары.  
*Дүниежүзі тарихы* пәні бойынша Астанада өткен Әлемдік және дәстүрлі діндер съезі.  
Тәуелсіздік жылдарындағы Қазақстан. ЭКСПО–2017 тақырыптарымен байланыстыру.  

**Есіңе түсір!**  
Н. Ә. Назарбаев – Қазақстан Республикасының бірінші Президенті, Тәуелсіздіктің алғашқы жылдарында мемлекеттілікті қалыптастырудағы іс-шаралар.  

----

**Қызықты дерек**  
Қазақстан ТМД кеңістігінде ЭКСПО-ны өткізу құқығын бірінші болып иеленді.  
Астана жерінде ежелгі замандан бері осы өңірдің әкімшілік орталығы, сонымен қатар Ұлы Жібек жолы бойында қыпшақ билеушілерінің әскери ордасы болған Бозоқ қалашығы табылды.  

----

### Қазақстан Республикасы астанасының ауысу себептері.  
Тәуелсіз Қазақстанның қоғамдық-саяси өміріндегі елеулі өзгерістердің бірі астананың ауысуы болды. Қазақстан Республикасының бірінші Президенті өзінің «Қазақстан жолы» атты еңбегінде астананы Алматыдан Ақмолаға ауыстыру туралы шешім қабылдамас бұрын ұзақ ойланғанын, барлық қадамдарын есептеп, тарихшылармен, саясаттанушылармен, мәдениеттанушылармен ақылдасқанынын, басқа елдердің астаналарын көшіру тарихымен танысқанынын айта келіп, астананы ауыстырудың негізгі себептерін былайша түйіндейді:  
**Біріншіден**, астананы ауыстыру Қазақстанды геосаяси жағынан күшейтудің қажеттігінен туындады. Сондықтан елдің бас қаласының орнын анықтауға ерекше көңіл бөлінді. Астана өзіне еуропалық және азиялық озық дәстүрлерді сіңіріп отырған Еуразия құрлығының орталығы болып табылады.  
**Екіншіден**, бұл шешімді қабылдағанда қауіпсіздік мәселесі де еске алынды. Тәуелсіз мемлекеттің астанасы, мүмкіндігінше, сыртқы шегараларынан жырақта және елдің ортасында орналасуы тиіс.  

164
```

END OF PAGE: 165
START OF PAGE: 166
Үшіншіден, астананың орнын ауыстыру Қазақстанның экономикасын сауықтыру қажеттігінен де туындады. Ол елдің экономикасы үшін тиімділікті қамтамасыз етті. Облыс орталықтары дами бастады, экономиканың құрылыс материалдары өндірісі, жол төсеніштері, энергетика және машина жасау сияқты салалары аяғынан тік тұрды. Тұрғын үй құрылысы бұрын-соңды болып көрмеген қарқынмен дамуда.

Төртіншіден, астананы көшіре отырып, құрамы жағынан көпұлтты ел, тұрақты полиэтникалық мемлекетті құру, Қазақстанды мекендеп отырған халықтардың арасындағы достықты сақтау бағыты да ескерілді.

Қазақстан Республикасының 1994 жылдың 6 шілдесіндегі «Қазақстан Республикасының астанасын ауыстыру туралы» қаулысы тәуелсіз мемлекетіміз астанасының тағдырын шешті. 1995 жылы 15 қыркүйекте Қазақстан Республикасы бірінші Президентінің «Қазақстан Республикасының астанасы туралы» Жарлығы, 1997 жылдың 20 қазанында «Ақмола қаласын Қазақстан Республикасының астанасы етіп жариялау туралы» Жарлығы шықты. 1997 жылы 8 қарашада Ақмолаға мемлекеттік билік атрибуттары – Ту, Елтаңба мен Президент байрағы әкелінді.

1997 жылдың 10 желтоқсанында Н. Ә. Назарбаевтың төрағалық етуімен Парламент пен Үкіметтің біріккен мәжілісі өтті. Осы күннен бастап Ақмола Қазақстан Республикасының астанасы болып танылды.

1998 жылдың 6 мамырында Қазақстан Республикасы бірінші Президентінің Жарлығымен Ақмола қаласының аты Астана болып өзгертілді. Қазақстан Республикасы астанасының ресми тұсаукесері 1998 жылдың 10 маусымында өтті. 1999 жылы ЮНЕСКО шешімімен Қазақстан астанасына «Бейбітшілік қаласы» мәртебесі беріліп, медаль табыс етілді.

Серпінді елдің сәулетті Астанасының ерекшеліктері. 1995 жылы «Жаңа астана» арнайы қоры құрылды. Қаланы одан әрі дамытуда 1996 жылы Астананы еркін экономикалық аймақ деп жариялаған шешім маңызды рөл атқарды. Қаладағы құрылыс жұмыстары кең масштабпен құлаш жайып, Астана халықтың көз алдында жайнап сала берді. Астанадағы ірі архитектуралық-көркем композициялардың бірі – «Астана-Бәйтерек» монумент ес-

END OF PAGE: 166
START OF PAGE: 167
керткші. Оның биіктігі – 97 метр. Монумент – астананың барлық көрінісіне шолу жасауға болатын көру алаңшасы бар өзгеше ғимарат.

Сол жақ жағалауда «Қазмұнайгаз» ұлттық компаниясының ғажайып ғимараты тұрғызылды. Көлік және коммуникациялар, Қорғаныс, Сыртқы істер министрліктерінің және Ұлттық кітапхана мен мұрағаттың ғимараттары салынды.

ҚР Президентінің резиденциясы – Ақорда, Парламент Сенаты мен Мәжілісінің, Үкімет пен министрліктердің бірнеше ғимараттары бой көтерді.

Астанада көптеген субұрқақтар мен саябақтар салынуда. 2001 жылдан бастап жабдықталуы бойынша теңдесі жоқ республикалық клиникалық аурухана жұмыс істейді. Республикадағы білікті маман дайындаудың жетекші орталықтарының бірі Л. Н. Гумилев атындағы Еуразия ұлттық университеті ашылды. Қазақстан Республикасының бірінші Президенті Нұрсұлтан Назарбаевтың бастамасымен ашылған халықаралық деңгейдегі Nazarbayev University (Назарбаев университеті) жемісті жұмыс істеуде.

Президенттік мәдениет орталығында тарихи мұражай, қоғамдық кітапхана мен орынды концерт залы орналасқан. Астананың көрнекі «Атамекен» этномемориалдық паркінде Қазақстанның барлық облыстары макеттік түрде көрініс тапқан.

Қазіргі кезде Астана бүкіләлемдік сұхбат алаңына айналды. Себебі Астанада Әлемдік және дәстүрлі діндер көшбасшыларының съездері өткізіледі. Астанада ЕҚЫҰ саммиті, Ислам конференциясы ұйымының (ИКҰ) отырысы өтті.

2012 жылы Астана түркі әлемінің мәдени орталығы болып таңдалды. 2012 жылы Астанада «Ядролық қарусыз әлемге» атты Астана форумы өтті. 2014 жылы үш мемлекеттің (Қазақстан, Ресей, Беларусь) президенттерінің қатысуымен, Астанада Еуразиялық экономикалық одақ құру туралы келісімге қол қойылды. Сонымен қатар «EXPO–2017» көрмесінің Қазақстанда, Астанада өткізілуі – елорда беделінің артқандығының куәсі. «EXPO–2017» көрмесінің нәтижесінде Астанада құрылыс-инфрақұрылымдары мен мәдени-сауықтық қадамдар мен шаралар, қауіпсіздік және «ақылды қала» жобасы жүзеге асырылды. Елордада жаңа вокзал мен халықаралық әуежай салынды.

166

END OF PAGE: 167
START OF PAGE: 168
2013 жылдың шілдесінде «Қазақстан Республикасының Ұлттық мұражайы республикалық мекемесін» құру туралы үкіметтің қаулысы қабылданды. Бұл мұражай Тәуелсіздік алаңындағы «Қазақ елі», «Тәуелсіздік сарайы», «Бейбітшілік және келісім сарайы», Әзірет Сұлтан мешіті, Ұлттық өнер университеті орналасқан біртұтас архитектуралық кешенге үйлесімді келбет береді.

1997 жылы Н. Ә. Назарбаев қазақстандықтарға әр қаланы қалың орманмен қоршауды ұсынды. Бірінші Президенттің пікірі бойынша, «жасыл белдеу» қаланы шаңды дауылдардан, қысқы борандардан қорғайды, әрі экологиялық жағдайды жақсартуға ықпал тигізеді. 2014 жылы Астанада 1 миллионға жуық көшет отырғызылды. Екпе ағаштарды 2027 жылға дейін отырғызу жоспарланған.

Астана Нобель сыйлығы лауреаттарының қатысуымен өтетін әлемнің барлық іскерлік қауымдастығының үйреншікті, экономикалық форумның тұрақты өткізілетін орнына айналды.

Бүгінде Астана – елдің ірі мегаполисі, жаңа ұрпақтың қаласы, Қазақстанның үйлесімді дамып келе жатқан елордасы. 2008 жылдың 6 маусымында Астана қаласының 10 жылдық, 2013 жылы 15 жылдық, 2018 жылы 20 жылдық мерейтойы аталып өтті.

Қазақстан Республикасы Президенті Қасым-Жомарт Тоқаевтың 2019 жылғы 23 наурыздағы Жарлығымен Қазақстан Республикасының елордасы – Нұр-Сұлтан қаласы деп аталатын болды.

![Астана қаласы](attachment:image0.jpg)

Астана қаласы

167

END OF PAGE: 168
START OF PAGE: 169
2022 жылы 17 қыркүйекте Қазақстан Республикасының Президенті Қ. Тоқаев Қазақстан Республикасының елордасы Нұр-Сұлтан қаласының атауын Астана қаласы деп өзгерту туралы Жарлыққа қол қойды.

1-тапсырма. Дерекпен жұмыс.  
1. Қазақстанның астанасын ауыстыру қалай жүзеге асырылды?  
2. Астананы дамыту үшін қандай міндеттемелер белгіленді?  

> **Қазақстан Республикасы Президентінің Жарлығы**  
> ### ҚАЗАҚСТАН РЕСПУБЛИКАСЫНЫҢ АСТАНАСЫ ТУРАЛЫ  
> Қазақстан Республикасы Конституциясының 2-бабының 3-тармағына, «Қазақстан Республикасының Президенті мен жергілікті әкімдерге уақытша қосымша өкілеттік беру туралы» 1993 жылы 10 желтоқсандағы Қазақстан Республикасы Заңының 1-бабына және «Қазақстан Республикасының астанасын көшіру туралы» 1994 жылғы 6 шілдедегі Республика Жоғарғы Кеңесінің қаулысına сәйкес қаулы етемін:  
> 1. Бұлай деп белгіленсін:  
> Республиканың Парламенті мен Үкіметі Ақмола қаласына көшірілгенге дейін Қазақстан Республикасының астанасы Алматы қаласы болып табылады.  
> Республиканың Президенті резиденциясының тұратын жері Ақмола және Алматы қалалары болып табылады.  
> 2. Жоғары және мемлекеттік органдарды Ақмола қаласында орналастыру жөніндегі жұмысты ұйымдастыру үшін Қазақстан Республикасының мемлекеттік комиссиясы құрылсын, оған осы мақсатта орталық және жергілікті атқарушы органдардың қызметін үйлестіру құқығы берілсін.  
> 3. Республика Үкіметі:  
> Ақмола қаласын абаттандыру жөніндегі бюджеттің тыс қаражатты жинақтау мақсатында «Жаңа астана» қорын тағайындасын.  
> Ақмола қаласының құрылысы мен инфрақұрылымын дамытуға қатысушы инвесторларға салық, кеден және өзге де жеңілдіктер беру жөніндегі ұсыныстарды дайындап, Республика Президентінің қарауына енгізсін.

108

END OF PAGE: 169
START OF PAGE: 170


Осы Жарлықты жүзеге асыру жөнінде өзге де қажетті шараларды қолдансын.  
4. Осы Жарлық жарияланған күнінен бастап күшіне енеді.  
Қазақстан Республикасының Президенті Н. Ә. НАЗАРБАЕВ. Алматы, 1995 жылғы қыркүйектің 15-і. «Егемен Қазақстан», 16.09.95.

## Сұрақтар

1. Астананы ауыстырудың себебі қандай? Республика астанасы Ақмола қаласына қай жылы көшірілді?  
2. Астана қаласының онжылдық мерейтойы қашан атап өтілді?  
3. Астана қаласының жиырмажылдық мерейтойы қашан атап өтілді?  
4. Астананың Еуразия құрлығындағы мегаполис ретіндегі маңызы қандай?  
5. Астананың келбетін сипаттаңдар. Астанада тарихи маңызды қандай ғимараттар бар?  
6. Астанада қандай ілгері жобалар жүзеге асты?  
7. Астанада қандай халықаралық деңгейдегі оқиғалар өтті?  
8. Астана қаласын салудың тарихи маңызы неде?

### 2-тапсырма.  
1997 жылы экономикалық күйзеліс жағдайында ҚР астанасының не себепті ауыстырылғанын анықтаңдар.

**Ережесі:** Тақырыпқа байланысты мәліметті қолданып, сұрақтарға жауап беріңдер:  
1. ҚР астанасының ауыстырылу себептері.  
2. ҚР астанасының Қазақстанның дамуына ықпалы.  
3. ҚР жаңа астанасының экономикалық және географиялық тұрғыдан жағымды жақтары.

### 3-тапсырма.  
«Астана — бүгінгі Қазақстан өркендеуінің нышаны» тақырыбы бойынша STEEPLE талдау жасаңдар.

S – әлеуметтік-демографиялық маңызы  
T – технологиялық маңызы  
E – экономикалық маңызы  
E – қоршаған орта үшін маңызы  
P – саясат үшін маңызы  
L – құқықтық маңызы  
E – этникалық факторлар

169

END OF PAGE: 170
START OF PAGE: 171


4-тапсырма. Сұрақтарға жауап беріңдер.  
1. Суреттерге қарап, ғимараттардың атауларын анықтаңдар.  
2. Аталған ғимараттардың елорда мен Қазақстанның тарихындағы рөліне баға беріңдер.

![Image 1](image1)  
![Image 2](image2)  
![Image 3](image3)  
![Image 4](image4)  
![Image 5](image5)

170

END OF PAGE: 171
START OF PAGE: 172
§27. «Қазақстан—2050» Стратегиясы

# §27. «Қазақстан—2050» Стратегиясы

**Зерттеу сұрағы:** «Қазақстан—2050» Стратегиясы қандай жаңа саяси бағытты белгілейді?

Бұл сабақта ұзақ мерзімді мемлекеттік стратегияларды талдаймыз.

## Тірек сөздер:

| Қазақша                                              | Ағылшынша                                                 |
| ---------------------------------------------------- | --------------------------------------------------------- |
| Патриотизм<br/>Инфляция<br/>Ұлттық қор<br/>Жемқорлық | Patriotism<br/>Inflation<br/>National fund<br/>Corruption |


**Патриотизм** (грек. patris – отан, атамекен) – өзінің жеке және топтық мүдделерін жалпы елдің мүдделеріне бағындыратын, оян адал қызмет етіп, өз Отанын қорғауды мақсат тұтатын, атамекеніне деген терең сүйіспеншілік сезімі.

**Инфляция** (лат. inflatio – «қабыну», «ісіну») – бұл бағаның өсуінен, тауарлар тапшылығынан және тауарлар мен қызметтер сапасының төмендеуінен туындайтын ақшаның құнсыздануы, сондай-ақ оның сатып алу қабілетінің төмендеуі.

**Ұлттық қор** – Үкіметтің Ұлттық банктегі шотында шоғырландырылатын қаржылық активтер, сондай-ақ материалдық емес активтерді қоспағандағы, өзге мүлік түріндегі мемлекет активтері.

**Жемқорлық** (лат. corruptio) – мемлекеттік басқару құрылымдарындағы лауазымды қызметкерлердің өздеріне тапсырылған қызмет мүмкіндіктерін жеке бастарының пайдасы мен мүддесі үшін пайдалану мақсатында жасаған қоғамға қауіпті қылмыстық іс-әрекеттері.

----

### Қызықты дерек

Қазақстан халқының жан басына шаққандағы ЖІӨ көлемі бойынша 2016 жылы дүниежүзілік экономикалық форумның бәсекеге қабілеттілігінің жаһандық индексі рейтингінде 52-орын алды (ХВҚ деректері бойынша).

171

END OF PAGE: 172
START OF PAGE: 173
```markdown
**Интеграция**  
**География** пәні бойынша әлеуметтік-экономикалық ресурстар. Ғылыми-техникалық революция үдерісі, бағыттары; адам әлеуеті даму индексінің көрсеткіштері; Қазақстанда адамдық капиталды дамыту; Қазақстанның индустриялы-инновациялық даму бағыттары; Қазақстанның инновациялық инфрақұрылымы; Қазақстан аймақтары инфрақұрылымының даму деңгейі; Елтану және саяси география негіздері; дүниежүзі елдері. Қазақстанның саяси-интеграциялық үдерістердегі мүдделері, бағыттары және бастамалары. Биотехнология және гендік инженерия келешегі.

**Дүниежүзі тарихы** пәні бойынша қазіргі әлемнің жаһандануы; жаһандану үдерісінің мәні. Қазақстандағы туризм және экотуризм тақырыптарымен байланыстыру.

**Есіңе түсір!**  
«Қазақстан–2030» Стратегиясы – мемлекет дамуындағы жаңа кезең.

----

**«Қазақстан–2050» Стратегиясының Қазақстан дамуындағы маңызы.** 1997 жылы қабылданған «Қазақстан–2030» бағдарламасы негізгі базалық өлшемдері бойынша жүзеге асырыла бастады. Ел дамуының ұзақ мерзімге арналған жаңа кезеңін айқындау үшін 2012 жылы 14 желтоқсанда бірінші Президент Н. Ә. Назарбаев республика халқына арналған жаңа Жолдау жариялады. Ол «Қазақстан–2050» Стратегиясы – қалыптасқан мемлекеттің жаңа саяси бағыты» деп аталды. «Қазақстан–2050» Стратегиясында мемлекеттің болашағы көрініс тапты. Жолдауда «қалыптасқан мемлекет» деген жаңа ұғым қолданылды. Бұл – өткен 20 жыл ішінде тәуелсіздіктің баянды болып, ел іргесі қаланып, «Қазақстан әлемдегі 50 іргелі, мықты мемлекеттің бірі болды» деген саяси тұжырым. Бірінші Президент енді бұл бағдарламада Қазақстанды 2050 жылы дамыған 30 елдің қатарына жеткізу міндетін қойды.

----

### 1-тапсырма. Инфографикаға қарап, сұрақтарға жауап беріңдер.

1. Мына инфографика қай жылдарға қатысты?  
2. Бұл инфографикадан қандай ой түйіндер?
```

END OF PAGE: 173
START OF PAGE: 174
Қазақстан – 2050 Стратегиясы

![Diagram showing 7 priority policies for implementing the Kazakhstan-2050 Strategy](https://user-images.githubusercontent.com/)

Жолдауда осыған жету жолында іске асырылуы тиіс 7 саяси бағытты айқындап берді:

1. Пайда алу, инвестициялар мен бәсекеге қабілеттіліктен қайтарым алу принципіне, экономикалық прагматизмге негізделген экономикалық саясат жүргізу.

2. Ұлттық экономиканың жетекші күші болатын кәсіпкерлікті жан-жақты қолдауды жүзеге асыру.

3. Әлеуметтік кепілдіктер және жеке жауапкершілік сияқты жаңа қағидаттарға негізделген әлеуметтік саясат.

4. Заманауи білім беру жүйесін, кадр даярлау мен қайта даярлаудың негізгі бағдарын түзу.

5. Мемлекеттіклікті одан әрі нығайту және қазақстандық демократияны дамыту жаңа міндеттерге сай болуы тиіс.

6. Ұлттық мүдделерді ілгерілету мен аймақтық және жаһандық қауіпсіздікті нығайтуға мүмкіндік беретін дәйекті және болжамды сыртқы саясат жүргізу.

7. Көпұлтты және көпконфессиялы қоғамымыздағы жаңа қазақстандық патриотизмді нығайту.

173

END OF PAGE: 174
START OF PAGE: 175


Н. Назарбаев Жолдауда 2050 жылға қарай мықты мемлекеттің, дамыған экономиканың және жалпыға ортақ еңбектің негізінде берекелі қоғам құруды, қасиетті Отанымызды «Мәңгілік Ел» етуді мақсат етіп қойды.  
Бұл Жолдау еліміздің жасампаздық жолын жалғастырудың басым бағыттарын белгілеп берді. Бұл барша Қазақстан халқына үлкен серпіліс оятқан бастама болды. Әрине, бұл межеге жету оңай емес. Қазақстан дамушы елдер арасында осындай биікке көтерілу үшін бәсекелестіктің қатал сынына төтеп беруі керек.  
«Қазақстан–2050» Стратегиясын орындау барысында ұлттық экономикасы орнықты, халықаралық қауымдастық мойындайтын ел болдық. Азық-түлік қауіпсіздігімізді қамтамасыз ете алдық.  
Дегенменде «Қазақстан–2050» Стратегиясы бүгінгі Қазақстанды жаңғыртуда тиімсіз болып, оның орнына нақты жоспарлар жүзеге асырылуда.  

### Сұрақтар  
1. «Қазақстан–2050» Стратегиясы қашан және неліктен қабылданды?  
2. «Қазақстан–2050» Стратегиясында қандай мақсат-міндеттер қойылды?  
3. «Қазақстан–2050» Стратегиясы қабылдануының Қазақстан үшін маңызы қандай?  
4. «Қазақстан–2050» Стратегиясындағы ұстанымдарды орындау үшін сендер не істей аласыңдар?  

**2-тапсырма.** «Қазақстан–2050» Стратегиясының логотипі қандай және нені білдіреді?  

**3-тапсырма.** Дерекпен танысып, Стратегияның 7 негізгі бағыты бойынша PEST талдау (саяси, экономикалық, әлеуметтік, технологиялық) жасаңдар.  

![Қазақстан-2050](attachment:image0)  

**Ескерту:** Деректің толық нұсқасын интернет желілеріндегі мемлекеттік органдардың ресми сайттарынан, БАҚ беттерінен таба аласыңдар.  

174

END OF PAGE: 175
START OF PAGE: 176
ҚР БІРІНШІ ПРЕЗИДЕНТІ Н. Ә. НАЗАРБАЕВТЫҢ «ҚАЗАҚСТАН–2050» СТРАТЕГИЯСЫ – ҚАЛЫПТАСҚАН МЕМЛЕКЕТТІҢ ЖАҢА САЯСИ БАҒЫТЫ» АТТЫ 2012 ЖЫЛҒЫ 14 ЖЕЛТОҚСАНДАҒЫ ЖОЛДАУЫНАН ҮЗІНДІ

1. Түгел қамтитын экономикалық прагматизм.  
2. Кәсіпкерлікті – ұлттық экономиканың жетекші күшін жан-жақты қолдау.  
3. Әлеуметтік саясаттың жаңа принциптері – әлеуметтік кепілдіктер және жеке жауапкершілік.  
4. Білім және кәсіби машық – заманауи білім беру жүйесінің, кадр даярлау мен қайта даярлаудың негізгі бағыты.  
5. Мемлекеттілікті одан әрі нығайту және қазақстандық демократияны дамыту.  
6. Дәйекті және болжамды сыртқы саясат – ұлттық мүдделерді ілгерілету мен аймақтық және жаһандық қауіпсіздікті нығайту.  
7. Жаңа қазақстандық патриотизм – біздің көпұлтты және көпконфессиялы қоғамымыз табысының негізі.

----

### 4-тапсырма.  
Мәтін мен деректерді пайдаланып, «Қазақстан–2050» Стратегиясын ФОРСАЙТ (кезделген болашақ) әдісі бойынша талдаңдар.

| Талдау сұрағы                                                                                                           | Жауабы |
| ----------------------------------------------------------------------------------------------------------------------- | ------ |
| «Қазақстан–2050» Стратегиясында айтылған болашақ сені қанағаттандырады немесе қанағаттандырмайды? Өз жауабыңды дәйекте. |        |
| Қазақстан дамуына тағы не қажет деп ойлайсың?                                                                           |        |
| Кезделген болашаққа қол жеткізу үшін біз не істеуіміз қажет?                                                            |        |


175

END OF PAGE: 176
START OF PAGE: 177
§28. Қазіргі кездегі Қазақстанның дамуындағы басым бағыттары

Зерттеу сұрағы: «5 институционалды реформаларды жүзеге асырудағы 100 нақты қадам» ұлт жоспары неліктен қабылданды?

Бұл сабақта ұзақ мерзімді мемлекеттік стратегияларды талдаймыз.

Тірек сөздер:

| Қазақша                | Ағылшынша                 |
| ---------------------- | ------------------------- |
| Институционалды        | Institutional             |
| Агенттік               | Agency                    |
| Тариф                  | Tariff                    |
| Трансұлттық корпорация | Transnational corporation |
| Авиациялық хаб         | Aviation hub              |
| Индикатор              | Indicator                 |


**Институционалды реформа** – мемлекеттік мекемелерге және әлеуметтік институттарға қатысты реформа.

**Агенттік** – өкілетті мекеме, бөлімше. Белгілі мемлекеттік, қоғамдық, әлеуметтік міндеттер атқаратын мекеме.

**Тариф** (арабша tarif – түсіндіру, анықтау) – коммуналдық және тұрмыстық қызмет көрсетуші мемлекеттік мекемелердің фирмаларға және халыққа көрсететін түрлі қызметтері үшін ақы төлеу жүйесі.

**Трансұлттық корпорация** – келісілген саясат пен ортақ стратегия жүргізуге мүмкіндік беретін шешімдер қабылдау жүйесіне сәйкес екі немесе одан көп елде жұмыс істейтін бөлімшелері бар, орналасқан еліне, меншік нысанына тәуелсіз, жекеше, мемлекеттік немесе аралас кәсіпорын; шетелге тікелей қаржы (инвестиция) салушы фирма.

**Авиациялық хаб** – жолаушыларды, багажды, пошта жөнелтілімдерін және жүктерді межелі орынға жеткізуде авиакомпаниялар пайдаланатын рейстерді ұйымдастыру үшін қажетті инфрақұрылымы бар авиакөліктік әуежай.

**Индикатор** – жұмыс үдерісі кезіндегі мәліметтердің өзгерісін көрсететін көрсеткіш.

176

END OF PAGE: 177
START OF PAGE: 178


```
Интеграция
География пәні бойынша әлеуметтік-экономикалық ресурстар, ғылыми-техникалық революция үдерісі, бағыттары, адам әлеуеті даму индексінің көрсеткіштері, Қазақстанда адамдық капиталды дамыту, Қазақстанның индустриялық-инновациялық даму бағыттары, Қазақстанның инновациялық инфрақұрылымы, Қазақстан аймақтары инфрақұрылымының даму деңгейі. Елтану және саяси география негіздері, дүниежүзі елдері, Қазақстанның саяси-интеграциялық үдерістердегі мүдделері, бағыттары және бастамалары. Биотехнология және гендік инженерия келешегі, Қазақстандағы туризм және экотуризм тақырыптарымен байланыстыру.

Дүниежүзі тарихы пәні бойынша қазіргі әлемнің жаһандануы, жаһандану үдерісінің мәні.

Есіге түсір!
«Қазақстан–2050» Стратегиясы.
```

Ұлт жоспары болып табылатын 5 институттық реформаның мақсат-міндеттері. Бірінші Президент 2015 жылғы наурыздағы сайлауалды бағдарламасында елімізді алдағы 10–15 жылда өркендетуге арналған Ұлт жоспары болып табылатын 5 институттық реформаны (елімізді өсіп-өркендетудің бес нақты жолын) және оны жүзеге асыруға бағыттайтын 100 нақты қадамды белгіледі. Қазақстан халқы «100 нақты қадам» жоспарын Қазақстан халқын жарқын болашаққа бастайтын жол» деп қолдады.

100 қадамның 76-қадамы (12 жылдық білім беру, мектептегі оқу стандарттарын жаңарту) және 79-қадамы (білім беру жүйесінде (ЖОО-да) жастарды ағылшын тілінде оқытуға кезең-кезеңмен көшіру, даярланатын кадрлардың бәсекелестік қабілетін арттыру міндеті көзделген) білім саласын қамтыды.

ҚР бірінші Президенті Н. Ә. Назарбаев Қазақстан халқына 2015 жылғы Жолдауында жаңа әлеуметтік саясаттың бес бағытын анықтап берді:

1. Атаулы мемлекеттік көмек нақты мүдделі азаматтарға, олардың тұрмыс жағдайын және нақты кірістерін ескере келіп көрсетілетін болады.

2. Ең төменгі өмір сүру деңгейінің көлемі, оның құрылымын өзгерте отырып, біздің азаматтарымыздың жекелеген нысандарының
```

177

END OF PAGE: 178
START OF PAGE: 179


ерекшелігін (мүгедектер, көпбалалы отбасылар, қарттар) ескере келіп белгіленуі тиіс.  
3. Еңбек етуге қабілеттілерге – тек оларды қайта оқыту немесе еңбекпен қамту бағдарламаларына қатысуы негізінде ғана мемлекеттік көмек көрсету.  
4. Бұрын қабылданған бағдарламаларға сәйкес білім беру мен денсаулық сақтау салаларын жаңғыртуды жалғастыру.  
5. 2017 жылдан «Баршаға арналған тегін кәсіптік-техникалық білім» атты жаңа жоба бастау алады.  

**Қазіргі кездегі Қазақстанның дамуы.** Еліміз қысқа уақыт ішінде саяси құрылымды реформалап, Президенттің өкілеттігін шектеді. Конституцияға өзгерістер енгізіп, саяси және экономикалық жүйені қайта жаңартты. Сыбайлас жемқорлықпен барынша күресуде.  
Қолданыстағы жүйені өзгертуді көздейтін бастамалар, қаншалықты қиындықпен болса да, өз жемісін беретіні сөзсіз. Еліміздегі саяси реформалар мен адами капиталға инвестиция құю арқылы экономикамызды мейлінше тұрақтандыру мақсат етіп алынды.  
Қазақстан шетелден кең көлемде инвестиция тартуды жалғастыратын болады. Елімізде бизнес жүргізу үшін барынша қолайлы жағдай жасалынуда.  
Мемлекет басшысы Қ. К. Тоқаев 2022 жылы 1 қыркүйекте «Әділетті мемлекет. Біртұтас ұлт. Берекелі қоғам» атты Қазақстан халқына жолдауында реформалардың нақты бағдарламаларына тоқталды:  

*1-бағдар. Жаңа экономикалық саясат.* Оның басым бағыттары:  
- жеке кәсіпкерлік бастамаларды ынталандыру, яғни мемлекеттік капитализмнен және мемлекеттің экономикаға шектен тыс араласуынан бас тарту;  
- бәсекелестікті дамыту, яғни бәріне бірдей мүмкіндік беру;  
- сондай-ақ, ұлттық табысты әділ бөлу.  

*2-бағдар. Нақты секторды дамыту.* Оның басым бағыттары:  
- жер қойнауын игеру ісіне инвестиция тарту үшін заңнаманы және рәсімдерді барынша жеңілдету;  
- еліміздің транзиттік қуатын арттыру:  

178

END OF PAGE: 179
START OF PAGE: 180
- құрылыс секторын жетілдіру;
- ауылшаруашылығын дамыту.

**3-бағдар. Ел болашағына арналған стратегиялық инвестиция.**  
Оның басым бағыттары:  
- денсаулық сақтау саласын реформалау;  
- білім беру жүйесі туралы;  
- әлеуметтік қамсыздандыру жүйесіне өзгеріс енгізу.

**4-бағдар. Мемлекеттік басқару ісін қайта жаңғырту.**  
Оның басым бағыттары:  
- экономиканы түбегейлі реформалау үшін мемлекеттік басқару жүйесіне серпіліс жасау;  
- Үкіметке жаңа әкімшілік реформа әзірлеу;  
- квазимемлекеттік сектордағы басқару ісінің тиімділігін арттыру;

**5-бағдар. Заң және тәртіп.**  
Оның басым бағыттары:  
- сот төрелігі әділ атқарылуы қажет;  
- құқық қорғау органдарын реформалау;  
- Заңның үстемдік етуі және заң аясын қатайдату.

Президент негізгі басымдықтың бірі жеке кәсіпкерлікті жүйелі түрде қолдау арқылы бәсекелестікті барынша дамыту, ұлттық табысты әділ бөлу екеніне тоқталды. Еңбекақы төлеу қорын көбейткен және салық төлемдерін арттырған кәсіпорындарға қолдау көрсету керектігін де айтты.

----

### Сұрақтар

1. Ұлт жоспары қандай мақсатпен қабылданды?  
2. Ұлт жоспары қабылдануының Қазақстан үшін тарихи маңызы қандай?  
3. Ұлт жоспарын іске асыруда сендер не істей аласыңдар?

----

### 1-тапсырма.  
«100 нақты қадам» жоспарының толық нұсқасымен танысып, ең маңызды 5 қадамды таңдаңдар және өз таңдауларыңды түсіндіріп беріңдер.

----

*Ескерту:* Деректің толық нұсқасын мемлекеттік органдардың ресми сайттарынан, БАҚ беттерінен таба аласыңдар.

----

179

END OF PAGE: 180
START OF PAGE: 181
180

## 2-тапсырма. Мәтінмен және дерекпен жұмыс істеп, «5 институцио-налды реформаларды жүзеге асырудағы 100 нақты қадам» ұлт жоспарын РАФТ кестесі арқылы талдаңдар.

**РАФТ кестесі (Рөл, Аудитория, Форма, Тақырып)**

| РөлМәтін кімнің атынан жазылған? | АудиторияМәтін кімге арнап жазылған? | ФормаМәтін қандай түрде жазылды, жанры қандай? | ТақырыпМәтін не туралы болады? Мәтінге қандай тақырып қойылады? |
| -------------------------------- | ------------------------------------ | ---------------------------------------------- | --------------------------------------------------------------- |
|                                  |                                      |                                                |                                                                 |


### РАФТ әдісін қолдану қадамдары:
1. РАФТ кестесін қабырғаға ілу (немесе тақтаға жазу).  
2. Осы тақырыпқа қатысты рөлдерді анықтау.  
3. Мәтін кімге немесе қандай да бір ұйымдарға немесе аудиторияға арналып жазылатынын анықтау.  
4. Рөлдер мен аудиторияға қолдануға болатын жанрларды анықтап, кестенің 3-бағанына жазу.  
5. Мәтінге арқау болатын тақырыптарды анықтап, кестенің 4-бағанына жазу.  
6. Кестеден қандай да бір рөлді таңдап, нақты бір аудиторияға арнап ыңғайлы жанрда мәтін дайындау.  
7. Дайын жұмыстарды тыңдау.

END OF PAGE: 181
START OF PAGE: 182

СЕГІЗІНШІ БӨЛІМ | ҚАЗІРГІ ЗАМАНҒЫ ҚАЗАҚСТАН МӘДЕНИЕТІ (1991 ЖЫЛДАН БАСТАП БҮГІНГІ КҮНГЕ ДЕЙІН)

# §29. Тәуелсіздік жылдарындағы білім мен ғылымның дамуы

**Зерттеу сұрағы:** Жаһандану жағдайындағы қазақстандық білім мен ғылымның даму тенденциялары қандай?

Бұл сабақта білім мен ғылым саласындағы мемлекеттік саясатқа баға береміз.

## Тірек сөздер:

| Қазақша                                  | Ағылшынша                             |
| ---------------------------------------- | ------------------------------------- |
| Басымдықтар<br/>Прагматизм<br/>Плюрализм | Priority<br/>Pragmatism<br/>Pluralism |


**Басымдықтар** – артықшылыққа, үстемдікке ие белгілер.  
**Прагматизм** – шапшаң әлеуметтік өзгерістер жағдайында тәжірибе мен іс-әрекетке жүгінуге, іс-әрекеттен пайдалы нәтижелер шығаруға бағыттайтын көзқарас.  
**Плюрализм** – өздерінің мүдделері, көзқарастары және пікірлерін білдіру еркіндігін заңмен қамтамасыз ететін түрлі саяси партиялар және қоғамдық ұйымдардың қатар өмір сүруі мен өзара әрекеттестігі. Плюрализм деп, сондай-ақ түрлі пікірлерге төзімділік танытуды айтады.

----

**Интеграция**  
*Дүниежүзі тарихы* пәні бойынша ХХ ғ. екінші жартысы – ХХІ ғ. басындағы ғылым, білім, технологиялар; қазіргі әлемнің жаһандануы; жаһандану үдерісінің мәні; жаһандану жағдайындағы әлемдік мәдениеттің дамуы.  
*География* пәні бойынша әлеуметтік-экономикалық ресурстар; ғылыми-техникалық революция үдерісі, бағыттары; Қазақстанның индустриялық-инновациялық даму бағыттары, кәсіп пен еңбек; ғарышты игеру жетістіктері.  
*Құқық негіздері* пәні бойынша еңбек шарты, еңбек құқығы түсінігі тақырыптарымен байланыстыру.

181

END OF PAGE: 182
START OF PAGE: 183


# Есіңе түсір!  
XX ғасырдың екінші жартысында Қазақстанда білім беру мен ғылымның дамуы.

## Қызықты дерек  
10–14 жасқа дейінгі балалар оқуға күніне орташа 4,5 сағат жұмсайды.  
2016 жылы ұялы телефонды пайдаланушылар саны 99%-ға жетті, ал 2006 жылы тек 21,4% ғана еді.

### 1-тапсырма. Суретке қарап, сұраққа жауап беріңдер.  
1. Суреттегі ғимараттың тақырыпқа қандай байланысы бар?

![Суретте Назарбаев Университетінің ғимараты бейнеленген.](image)

**Орта білім беру ісі.** Мемлекеттік стандартқа сәйкес мектептердегі бағдарламаны жаңартуға ерекше көңіл бөлінді. Жалпы білім беру мектептеріндегі оқу жүйесі 1984 жылдан бастап 11 жылдыққа көшірілді. 1984 жылғы мектеп реформасы бойынша балалар мектепке 6 жастан баратын болды. 1–4-сыныптар – бастауыш, 5–9-сыныптар – орта, 10–11-сыныптар – толық орта білім беретін сыныптар болып белгіленді. 1985–2000 жылдар аралығында орта білім мен жоғары білім беру саласы түпкілікті

182

END OF PAGE: 183
START OF PAGE: 184
өзгеріске ұшырады. 1990 жылдан бастап Қазақстанда мектепке дейінгі тәрбиенің баламалы жүйесі – отбасылық, коммерциялық және мемлекеттік білім беру мекемелері қарқынды дами бастады. Жалпы білім беретін баламалы жекеменшік мектептер көбейді. Барлық мектептер ағылшын, француз, араб тілдерін міндетті пән ретінде оқытуға кірісті. Осы жылдардағы мектептегі түбірлі өзгеріс – кеңес мектептеріне тән идеологиялық бірсарындылықтан арылды. Қазақстан тарихы мен мәдениеті толық, жүйелі түрде оқытыла бастады. «Қайта құру» мен тәуелсіздік тұсында ғана жұртшылық сталинизмнің қорқынышты жылдарының шындығы, ұжымдастыру кезеңіндегі миллиондаған адамның трагедиясы, Екінші дүниежүзілік соғыстың ақиқаты туралы нақты мағлұматтар ала алды.

1991 жылдан бастап жаңа үлгідегі мектептер мен арнаулы орта оқу орындары: лицейлер, гимназиялар, кәсіптік-техникалық мектептер, колледждер ашылды. Жекеменшік мектептер мен колледждердің көптеп ашылып, олардың табысты жұмыс істеп жатқанына қарамастан, 1995 жылғы Конституцияда: «Қазақстанда азаматтардың мемлекеттік оқу орындарында тегін орта білім алуына кепілдік беріледі. Орта білім алу міндетті», – деп атап көрсетілді. 1999 жылғы маусымда қабылданған «Білім туралы» Заң жалпы білім беретін мектептердегі оқытуды үш сатылық етіп бөлді: бастауыш (1–4-сыныптар), негізгі (5–9-сыныптар), орта (10–11-сыныптар). Мамандардың пікірінше, бұлайша бөлу оқушылардың білімді меңгеру қабілеттерін толық аша түседі. Дарынды балаларға көмектесу үшін арнайы «Дарын» мемлекеттік бағдарламасы қабылданды, осы бағдарлама шеңберінде барлық облыс орталықтарында мектеп-интернаттар ашылды. Мұндай жүйені құру, шынында да, жоғары және арнаулы білім алу үшін дарынды жастарды іріктеп алуға мүмкіндік берді.

1996 жылдың соңында шетелдердегі отандастарға мемлекеттік қолдау көрсету шаралары белгіленді. Бағдарлама қандастар мен олардың балаларын қазіргі заманғы мектептерде оқыту және білімін жетілдіру мақсатын көздеді. Әлемдік өркениет жетістіктерін жылдам игеру үшін 1997 жылы орта білім беру жүйесін ақпараттандыру мемлекеттік бағдарламасы қабылданды.

END OF PAGE: 184
START OF PAGE: 185
2001 жылға қарай мектептердегі компьютерлендіру үдерісі және білім беру ісін басқаруды ақпараттандыру жүйесінің бірінші кезеңі аяқталды.  
2006 жылы мектептерді лингафондық мультимедиа кабинетімен және физика кабинетімен жабдықтау үшін республикалық және жергілікті бюджеттерден миллиардтаған теңге қаржы бөлінді.  
2009 жылы «100 мектеп» бағдарламасы бойынша жаңа мектептер мен балабақшалар салынды, мыңдаған мектептерге жөндеу жұмыстары жүргізілді.  
2010 жылы «Балапан» бағдарламасы қабылданды. Бұл елдегі мектепке дейінгі білім беруді ауқымды дамытуға игі әсер етті.  
Азия даму банкі ұйымдастырған халықаралық зерттеуінің нәтижесінде Қазақстан Азия елдері ішінде білім беру индексі бойынша 1-орынды иеленді.  
Еліміз тәуелсіздік алысымен, білім саласындағы маңызды мемлекеттік міндеттердің бірі жаңа буын оқулықтарын әзірлеп, шығаруға кірісті. Жаңа буын оқулықтарын жазуға, оқу құралдарын дайындау ісіне республикамызға белгілі мамандар мен ғалымдар, әдіскер мұғалімдер, тәжірибелі ұстаздар және білікті баспагерлер мен полиграфистер тартылған. Осы ұжымдық еңбектің жемісі саналатын отандық төл оқулықтар мен оқу құралдары Оқу-ағарту министрлігінің басшылығымен жарық көруде.  
Қазақстандық жаңа буын оқулықтары – тәуелсіздіктің бір белгісі, демократиялық даму жолына түскен халықтың өршіл рухын бейнелейді. Бүгінгі күнгі технологиялық талаптардың бәріне толық сай келетін құнды басылымдар.  
2004–2016 жылдары ҰБТ-ға 1,5 млн-нан астам түлек қатысты. Білім сапасын бағалаудың ұлттық жүйесі құрылды. Отандық білім беру ісі әлемдік білім беру тәжірибесімен оңтайлы үйлестіріліп, жаңа озық ақпараттық технологиялар кеңінен енгізіле түсуде. 2016 жылдан бастап орта білім беруде жаңартылған мазмұнға көшу жоспарлы түрде жүзеге асырылуда.  
Отандық білім беруде елімізге кең таралған пандемия ең бір жайсыз кезең болды. 2020 жылдың наурызынан оқушылар білім берудің қашықтан оқу форматына көшірілді. Онлайн оқу негізінен Zoom және Microsoft Teams видеобайланыс түрлері  

184

END OF PAGE: 185
START OF PAGE: 186
немесе мессенджерлер арқылы жүргізілген. Қашықтан оқуда мұғалімдер мен оқушылар үшін қолайлы BilimLand тәрізді интернет-платформалардың белсенділігі артты. Мұғалімдер ол платформаларда жұмыс істеу әдісін үйреніп, «Күнделік» жүйесін кеңінен пайдаланды.

**«Жайлы мектеп» ұлттық жобасы.** 2023–2025 жылдары елімізде 401 жайлы мектеп салу жоспарланып отыр. Жобаны іске асыруға республикалық бюджеттен 2,6 трлн бөлінді.

Мектептердегі орын тапшылығын болдырмауға, апатты жағдайдағы және үш ауысымды мектептер мәселесін толығымен шешуге бағытталған.

Жайлы мектептердің артықшылығы – олар бірыңғай стандарттар бойынша жобаланады. Яғни пәндік кабинеттер, компьютерлік сыныптар, зертханалар мен шеберханалар – бәрі бірыңғай стандарттар негізінде жабдықталатын болады.

Мектеп ішінде оқулықтар мен заттарды сақтауға арналған жеке шкафтар орнатылады. Осылайша оқушылардың ауыр сөмкелерін біршама жеңілдетуге мүмкіндік туады. Оқушыларға ыңғайлы болу үшін трансформер-парталар мен «ауызсу фонтандары» қойылады. Әр қабатта оқушыларға арналған тынығу алаңдары болады.

**«Болашақ» бағдарламасының Қазақстан үшін маңызы.** 1993 жылдың 11 қарашасында «Болашақ» халықаралық стипендиясы белгіленді. 1994 жылы алғаш рет 187 қазақстандық студент әлемнің 14 елінің жоғары оқу орындарына аттанды. Кеңестік жүйе ыдырағаннан кейінгі ел тарихында бірінші рет талантты жастардың мемлекет есебінен шетелдерде білім алуына мүмкіндік туды.

«Болашақ» бағдарламасының түлектері мемлекеттік қызметте, білім және денсаулық сақтау жүйесінде, ұлттық компанияларда қызмет етуде. 2008 жылы 30 қаңтарда «Болашақ» халықаралық стипендиянттарының форумы өтті.

1994–2021 жылдары 13 мыңнан астам жастарға «Болашақ» халықаралық стипендиясы берілді. Олар әлемнің 33 елінде оқып, білім алды. 2024 жылы «Болашақ» халықаралық стипендиясының 30 жылдығы аталып өтіп, қол жеткен табыстар мен кемшіліктерге баға берілді.

185

END OF PAGE: 186
START OF PAGE: 187
Жоғары білім мен ғылым. 90-жылдардың басынан бастап жекеменшік жоғары оқу орындары да ашыла бастады. 2003 жылдың басына қарай республикада 127 жоғары оқу орны болып, оларда 257 мың студент оқыды. Дегенмен студенттердің дені мемлекеттік жоғары оқу орындарында білім алды. Елімізде жоғары кәсіби білікті мамандар дайындайтын сегіз жоғары оқу орнына ерекше мәртебе берілді. Қорғаныс және Ішкі істер министрліктері өз сұраныстары үшін маман кадрлар дайындауға кірісті. Республиканың жоғары оқу орындары осылайша біртіндеп нарықтық қатынастарға бейімделіп қайта құрылды. Жоғары оқу орындарына түскенде жемқорлыққа жол бермеу, талапкерлердің бәріне бірдей жағдай жасау мақсатымен 1999 жылдан бастап арнайы гранттар мен несиелер бөліне бастады. Қабылдау комиссиялары талапкерлер білімін тест тапсырмалары арқылы анықтауға кірісті. 2004 жылдан бастап Ұлттық бірыңғай тестілеу (ҰБТ) енгізілді. Студенттер оқу ақысын төлеу үшін инвестициялық немесе депозиттік банктерден несие ала бастады.

2009 жылы Астана қаласында «Назарбаев университеті» құрылды. Ол зерттеу университеті ретінде жоғары білімнің көшбасшысы болуға бағытталған. Университетте білім беру ағылшын тілінде жүргізіледі. Профессорлық-оқытушылық және ғылыми-зерттеушілік құрам шетелдік тәжірибелі профессорлармен, сонымен қатар шетелде білім алып келген, тағылымдамадан өткен және шет тілдерді меңгерген отандық ғалымдардан тұрады.

Қазақстан ғылымы дамуының жаңа кезеңі Ғылым мен жаңа технологиялар министрлігі құрылған 1992 жылдан басталды. 1993 жылы бюджеттен қаржыландырылатын ғылыми-техникалық бағдарламалар жаппай сынақтан өткізілді. Мұндай тәсіл ғылымның болашағы зор салаларын анықтауға, маңызды ғылыми орталықтарға нақты көмек беруге мүмкіндік жасады. Университеттерде қазіргі заман талаптарын қанағаттандыра алатын жаңа мамандықтар ашылды. Ғылымға жаңа – әлеуметтанушы, саясаттанушы, мәдениеттанушы кадрлар келді, компьютерлік техника, ақпараттық технологиялар, бизнес пен экономика саласы бойынша мамандар дайындала бастады. Жоғары Аттестациялық комиссия қайта құрылып, ғылыми дәреже беру шарттары қайта қаралды.

END OF PAGE: 187
START OF PAGE: 188


2019 жылдың 1 қаңтарынан бастап ЖОО-дарында сырттай оқу тиімсіз саналып, тоқтатылды. Жоғары оқу орындарының білім беру сапасын одан әрі жетілдіру үшін елімізде онлайн оқыту нысаны енгізілді. Онлайн оқыту нысанын енгізу үшін білім беру нарығында, оның ішінде шетелдік студенттер үшін ЖОО-дарының тартымдылығын арттыруға, оқу корпустары мен жатақханаларды күтіп-ұстауға арналған қаржылық шығындарды қысқартуға мүмкіндік берді. Сонымен қатар жастарға сапалы білім беру мен жүйелі ғылыми бастамаларды іске асыру мақсатымен бүгінгі заманауи талапқа сәйкес келмейтін бірқатар ЖОО-дары жабылды. Қазақстанда 2020–2021 жылдары 15 жоғары оқу орнының лицензиясы қайтып алынды.

Республика ғалымдары Қазақстанның өткен кезеңін, ата тарихын зерттеуге елеулі үлес қосты. Көне заманнан бүгінге дейінгі 5 томдық «Қазақстан тарихы», академик Ә. Х. Марғұланның 14 томдық еңбегі т.б. іргелі басылымдар жарық көрді.

ЮНЕСКО бағдарламасы шеңберінде Қ. И. Сәтбаевтың туғанына 100 жыл толуы республикада кеңінен атап өтілді. 1999 жылы сәуірде Парижде осы оқиғаға арналған халықаралық ғылыми симпозиум өтті. Түркістанның 1500 жылдық мерейтойында «Қазақстан мен түркі әлемінің рухани тарихындағы Түркістан және Қожа Ахмет Ясауи» тақырыбында халықаралық ғылыми-практикалық конференция ұйымдастырылды. Оған Қазақстан мен жақын және алыс шетелдерден 200-ден аса ғалым мен маман қатысты. 2001 жылы 12 шілдеде «Ғылым туралы» Заң қабылданды. 2003 жылы қазанда Ғылым академиясы жаңа заман талабына сәйкес қайта құрылды.

2001–2005 жылдары ҚР Үкіметінің қаулыларымен ауылшаруашылығы саласы бойынша ғылыми-техникалық бағдарламалар бекітілді.

2007 жылы 2000 жылмен салыстырғанда Қазақстан Республикасында ғылымға бөлінетін қаржы 7 есе көбейді. 2020–2022 жылдарға арналған ғылыми қаржыландыру көлемі екі есеге ұлғайды.

Ғылымды дамытудың 2007–2010 жылдарға арналған Мемлекеттік бағдарламасы бекітіліп, нанотехнология және биотехнология салалары бойынша ірі ұлттық зертханалар, еліміздің жетекші

187

END OF PAGE: 188
START OF PAGE: 189
ЖОО-дары жанынан инженерлік зертханалар ашылды. Қазақстан өзінің алғашқы геостационарлық байланыс және тарату негізінде «KazSat» серігі жобасын жасады.  
Қазақстандық ғалымдардың зерттеулері халықаралық аренда танылды. 2007 жылы Қазақстандық ғалым Уалбай Өмірбаев «Нагата проблемасын» шешкені үшін американдық математикалық қоғамның «Мур» сыйлығымен марапатталды.  
2008 жылы ғылыми жұмыстарға сараптама жасаудың сапасын арттыру мақсатында Ғылыми-техникалық ақпарат ұлттық орталығымен бірлесіп, «Плагиат-Информ» жобалық бағдарламасы қабылданды.  
2013 жылы 5 маусымда Қазақстанның ұлттық тарихын жаңаша зерделеу жөніндегі ведомствоаралық жұмыс тобының кеңейтілген алқа отырысы өтті. Мемлекеттік деңгейде алғаш рет ұйымдастырылған тарих ғылымының мәселелеріне арналған ғылыми жиында заман талабына сай осы ғылымның алдында тұрған мақсаттар пен міндеттер сараланды. Ғылыми басқосуда бірінші Президенттің «Тарих толқынындағы халық» деген атпен тарихи зерттеулерінің арнайы бағдарламасы тарихшылар тарапынан қолдау тапты.  
2014 жылы 25 тамызда ҚР бірінші Президенті Жезқазған өңіріне жұмыс сапарымен барғанда бұқаралық ақпарат құралдарына «Ұлытау – ұлт ұясы» деп аталатын тарихи сұхбатын берді. Ел экономикасының жағдайын талқылап, қазақ тарихының өзекті мәселелері туралы тұжырымды пікірлер айтты, қазақстандықтардың алдында тұрған рухани мұраттар, яғни тіл тағдыры, елімізде қалыптасып отырған діни ахуал төңірегіндегі ойларымен бөлісті.  
Елімізде 2015 жылы Қазақ хандығының 550 жылдығы кең көлемде аталып өтті. Сонымен қатар Парижде ЮНЕСКО деңгейінде «Қазақ хандығына – 550 жыл» тақырыбында халықаралық ғылыми-көпшілік конференция ұйымдастырылды.  
Мемлекет басшысы Қ. Тоқаевтың 2020 жылы 2 қыркүйектегі «Жаңа жағдайдағы Қазақстан: іс-қимыл кезеңі» атты Қазақстан халқына Жолдауында әлемнің жетекші ғылыми орталықтарында 500 ғалымның тағылымдамадан өтуін қамтамасыз етуді, сондай-ақ  

188

END OF PAGE: 189
START OF PAGE: 190
«Жас ғалым» жобасы аясында зерттеу жүргізу үшін 1 000 грант бөлуді тапсырған болатын. «Болашақ» бағдарламасы аясында «500 ғалым» жобасымен 2022 жылы 328, 2023 жылы 481 қазақстандық ғалымдар тағылымдамадан өтуге іріктеліп алынды. «Жас ғалым» жобасымен 353 жас ғалым грант ұтып алды.

2021 жылы Күнсұлу Закарияның басшылығымен COVID-19 вирусына қарсы «QazVac» вакцинасы жасалынды.

2022 жылы 414 кәсіпорын ғылыми жұмысты жүзеге асыруды қолға алды. Оның ішінде 106-сы – мемлекеттік секторға, 94-і – жоғары білім секторыңа, 179-ы – кәсіпкерлік секторыңа, 35-і коммерциялық емес секторға жатады.

2023–2025 жылдарға арналған ғылымның жалпы бюджетті 3,5 есе өсті. Мемлекет басшысының ғалымдардың мәртебесін көтеру жөніндегі тапсырмасын іске асыру үшін олардың жалақысы көтерілді. Сондай-ақ кадрлық әлеуетті нығайту бойынша жұмыстар жүргізілді.

Қазақстан Республикасының Президенті Қ. Тоқаев 2022 жылғы 1 маусымда Ұлттық Ғылым академиясының 75 жылдығына арналған мерейтойлық сессиясында сөйлеген сөзінде Ұлттық Ғылым академиясына мемлекеттік мәртебесін қайтаратынын айтты. 2023 жылғы 27 наурызда Қазақстан Республикасы Ұлттық Ғылым академиясы Қазақстан Республикасы Президентінің жанындағы «Қазақстан Республикасының Ұлттық Ғылым академиясы» болып өзгертілді.

Отандық ғылымды түбегейлі жаңғыртпай, 2025 жылға қарай жалпы ішкі өнімнің 1 пайызына тең қаржыландыру, жеке инвестицияларды 75 пайызға дейін арттыру, ғылыми кадрлар мен жабдықтарды жаңарту бойынша қойылған мақсаттарға қол жеткізу мүмкін емес. Қазіргі күні жоғары білім мен ғылым саласын дамытуда да бірқатар жұмыстар жүргізіліп жатыр.

### Сұрақтар

1. Еліміздің оқу-ағарту ісінде қандай өзгерістер орын алды?  
2. Ғылымды дамыту үшін қандай іс-шаралар қабылданды?  
3. «Болашақ» бағдарламасының еліміз үшін маңызын анықтаңдар.

189

END OF PAGE: 190
START OF PAGE: 191
ҚАЗАҚСТАН РЕСПУБЛИКАСЫНЫҢ БІРІНШІ ПРЕЗИДЕНТІ Н. Ә. НАЗАРБАЕВТЫҢ ҚАЗАҚСТАН ХАЛҚЫНА ЖОЛДАУЫ

# «Қазақстан–2050» Стратегиясы қалыптасқан мемлекеттің жаңа саяси бағыты (үзінді)

## БІЛІМ ЖӘНЕ КӘСІБИ МАШЫҚ – ЗАМАНАУИ БІЛІМ БЕРУ ЖҮЙЕСІНІҢ, КАДР ДАЯРЛАУ МЕН ҚАЙТА ДАЯРЛАУДЫҢ НЕГІЗГІ БАҒДАРЫ

Бәсекеге қабілетті дамыған мемлекет болу үшін біз сауаттылығы жоғары елге айналумыз керек.

Біздің жұмыстарымыздың білім беру саласындағы басымдықтары  
(1) Бүкіл әлемдегі сияқты, Қазақстан мектепке дейінгі білім берудің жаңа әдістеріне көшу керек.  
(2) «Қазақстан–2050» жаңа бағытын ескере отырып, Үкіметке 2013 жылдан бастап халықаралық үлгідегі куәліктер беру арқылы *инженерлік білім беруді және заманауи техникалық мамандықтар жүйесін дамытуды* қамтамасыз етуді тапсырамын.  
(3) *Жеке бизнестің, үкіметтік емес және қайырымдылық ұйымдарының, жеке адамдардың әлеуметтік жауапкершілігі білім беру саласында айрықша көрінуі керек.* Бұл ең бірінші кезекте лайықты білім алуда оқу ақысын өз бетінше төлей алмайтын **жастарға көмек беруге** қатысты.  
(4) Бізге *оқыту әдістемелерін жаңғырту* және өңірлік мектеп орталықтарын құра отырып, **білім берудің онлайн жүйелерін** белсене дамыту керек болады.

Инновациялық зерттеулерді дамытудың жаңа саясаты  
Жаңа технологиялық толқын жалына жармасып, теңдессіз инновациялар жасау барлық елдің қолынан келе бермейді. Біз осыны жете түсінуге тиіспіз.

Сондықтан біз өте шынайы, барынша прагматикалық стратегия құрғанымыз жөн.

7. ЖАҢА ҚАЗАҚСТАНДЫҚ ПАТРИОТИЗМ – БІЗДІҢ КӨПҰЛТТЫ ЖӘНЕ КӨПКОНФЕССИЯЛЫ ҚОҒАМЫМЫЗ ТАБЫСЫНЫҢ НЕГІЗІ

190

END OF PAGE: 191
START OF PAGE: 192
Үшінші. Қазақ тілі және тілдердің үштұғырлылығы.

Үшінші. Қазақ тілі және тілдердің үштұғырлылығы.  
Жауапкершілікті тіл саясаты – қазақ ұлтын біріктіруші басты факторлардың бірі болып табылады.  
(1) Қазақ тілі – біздің рухани негізіміз.  
Біз 2025 жылдан бастап **әліпбиімізді латын қарпіне**, латын әліпбиіне көшіруге кірісуіміз керек.  
**Біз қазақ тілін жаңғыртуды жүргізуге тиіспіз.**  
Тағы да қайталап айтайын: қазақ қазақпен қазақша сөйлесін.  
(2) Қазір біз балаларымыз қазақ тілімен қатар, орыс және ағылшын тілдерін де белсенді меңгеруі үшін жағдай жасауға шаралар қабылдап жатырмыз.  
*«Егемен Қазақстан», 2012 жылдың 15 желтоқсаны*

----

### 2-тапсырма. Дерекпен жұмыс.

1. Деректен Қазақстандағы білім мен ғылым салаларының дамуы жөнінде қандай мағлұмат аласың?  
2. Қазақстанның білім мен ғылым салаларында қол жеткізген табыстары жөнінде не айтылды?  
3. Деректерге сүйеніп, Қазақстанның білім мен ғылым салаларында қандай өзгерістер болатынын болжаңдар.  
4. Сендер оқитын мектепте «Жайлы мектеп» ұлттық жобасы қалай жүзеге асырылуда?

### 3-тапсырма. Венн диаграммасы бойынша кеңестік және қазіргі уақыттағы білім және ғылым жүйесін талдаңдар.

### 4-тапсырма. Білім мен ғылымның дамуы жөнінде ұқсастықтары мен айырмашылықтарын ұсына отырып, қорытынды жасаңдар.

----

### §30. Тәуелсіздік жылдарындағы мәдениеттің дамуы

**Зерттеу сұрағы:** Жаһандану дәуіріндегі ұлттық мәдениетті дамыту мен сақтау жолдары қандай?

**Бұл сабақта:**  
Қазіргі кездегі өнер мен әдебиеттің даму тенденцияларын айқындаймыз.  
Ұлттық құндылықтарды жаңғыртуға бағытталған мемлекеттік бағдарламалардың («Мәдени мұра», «Болашаққа бағдар: Рухани жаңғыру») қажеттілігін негіздейміз.

191

END OF PAGE: 192
START OF PAGE: 193


# Тірек сөздер:

| Қазақша                                                                               | Ағылшынша                                                                      |
| ------------------------------------------------------------------------------------- | ------------------------------------------------------------------------------ |
| Фестиваль<br/>Лауреат<br/>Экспедиция<br/>Ансамбль<br/>Бәсекелік қабілет<br/>Ескерткіш | Festival<br/>Laureate<br/>Expedition<br/>Ensemble<br/>Competitive<br/>Monument |


**Фестиваль** – музыка мейрамы. Ортақ тақырып, бірыңғай бағдарламаға біріктірілген, салтанатты түрде өткізілетін концерттер мен театр қойылымдарының жиынтығы.  
**Лауреат** – белгілі бір өнер жарысында сыйлық алған қатысушы.  
**Экспедиция** – белгілі бір ғылыми мақсатпен ұйымдастырылған сапар.  
**Ансамбль** (француз тілінде «бірлесу, ұласу») – музыкада екі немесе одан да көп музыканттардың (әншілер немесе музыка аспаптарында орындаушылардың) музыкалық шығарманы қосылып орындауы және сол орындалған музыканың бірдей ұласып, әдемі, мәнерлі болып шығуы.  
**Бәсекелік қабілет** – ұлттың аймақтық немесе жаһандық нарықта бағасы не болмаса сапасы жөнінен өзгелерден ұтымды дүние ұсына алуы. Бұл материалдық емес, сонымен бірге білім, қызмет, зияткерлік өнім немесе сапалы еңбек ресурстары болуы мүмкін.  
**Ескерткіш** – елдің, халықтың мәдени мұрасының жалпылама атауы; тарихи тұлғаларды, белгілі қайраткерлерді немесе елеулі тарихи оқиғаларды есте қалдыру үшін жасалатын мүсіндік туынды.

----

**Интеграция**  
*География* пәні бойынша әлеуметтік география. Халық географиясы.  
*Дүниежүзі тарихы* пәні бойынша қазіргі әлемнің жаһандануы; жаһанданү үдерісінің мәні; жаһанданү жағдайындағы әлемдік мәдениеттің дамуы; ХХ ғ. екінші жартысы – ХХІ ғасырдың басындағы мәдениет; адамзаттың мәдени мұрасын сақтаудағы ЮНЕСКО-ның қызметі.  
*Музыка* пәні бойынша «Қазақстан халықтарының музыкасы» тақырыптарымен байланыстыру.

192

END OF PAGE: 193
START OF PAGE: 194
Есіңе түсір!  
XX ғасырдың 40–80-жылдарындағы әдебиет пен өнердің дамуы.

# 1-тапсырма. Суретке қарап, сұрақтарға жауап беріңдер.

1. Суреттің тақырыппен қандай байланысы бар?  
2. Қазақстан үшін символикалық маңызы қандай?

----

**Елдің рухани-мәдени өміріндегі жетістіктер.** Егеменді еліміз мәдени салада жіберілген ағаттықтарды түзетуге мүмкіндік алды. Мәдениет пен өнер, әдебиет идеологиялық тыйым салу азабынан арыла бастады. Кеңестік жүйенің күйреуі және нарықтық қатынастарға өту мәдениет пен спорттың дамуына зор ықпал етті.

«Қайта құру» жылдарында бюджеттің қаржыландыру едәуір қысқарды, көптеген ғылыми зертханалар мен спорт мектептері, клубтар, демалыс орындары жабылды немесе жекеменшікке берілді. Қалыптасқан жаңа жағдайда нарықтық қатынастарға икемделе алған ұйымдар ғана өз жұмыстарын жалғастырды. Сондай мәдени ұйымдардың бірі «Дос-Мұқасан», «Яшлык» эстрадалық ансамбльдері еді.

Қазақстандағы экономикалық ілгерілеу мен саяси тұрақтылық әлеуметтік-мәдени салада реформаларды тиімді жүргізуге кеңінен жол ашты. 1998–2000 жылдарға арналған мемлекеттік мәдениетті қолдау бағдарламасы жасалып, еліміздің мәдениеті мен өнері мемлекеттік қолдауға ие болды. 2000 жыл Қазақстанда «Мәдениет жылы» болып жарияланды. Қазақстан Республикасының бірінші Президенті Н. Ә. Назарбаевтың бастамасымен мемлекеттік «Мәдени мұра» бағдарламасы жүзеге асырылып, халқымыздың тарихы мен мәдениеті жайлы іргелі еңбектер жарық көрді.

Қазақстан Республикасы Статистика агенттігінің деректері бойынша 1991 жылдары елімізде 48 кәсіби театр, 62 концерттік ұйым, 3 539 кітапхана, 154 мемлекеттік мұражай, 8 тарихи-мәдени қорық-мұражай, 2 259 клуб түріндегі мекеме, 42 луна-парк пен демалыс саябақтары, 4 хайуанаттар паркі жұмыс істеді.

193

END OF PAGE: 194
START OF PAGE: 195
1989 жылдан «Азия дауысы» халықаралық ән байқауы өткізіліп тұрды. Байқау 2023 жылдан қайта өткізіліп келеді. Өткен ғасырдың 80-жылдарынан айтыс өнері қайта жанданды. Айтыскерлер арасынан М. Көкенов, Ә. Қалыбекова, Н. Лушникова, А. Әлтаев, О. Досбосынов, А. Тұрсынбаева, Б. Шойбеков және басқа да таланттар танылды. Айтыс мектебі қалыптасты. Фольклорлық өнер ұжымдары, Құрманғазы атындағы ұлттық аспаптық оркестрi, «Отырар сазы» оркестрі, «Салтанат» би ансамблі өнер көрсетті.

![Димаш Құдайберген](image)

Димаш Құдайберген қазақ өнерін бүкіл әлемге танытты. 2012 жылы ол «Жас қанат» республикалық жас ән орындаушылар байқауында Гран-при жүлдесіне ие болды. Сол жылы «Шығыс базары» халықаралық байқауында лауреат атанды. Ол – бірнеше халықаралық байқаулардың жеңімпазы. Димаш әлемнің бірқатар елдерінің тілінде ән шырқайды. Басылымдар оған «Құдай өз назарына алған жас әнші» деген баға берді.

2001 жылдың ақпан айында «Асыл мұра» атты Қазақстанның музыкалық мұрасы жобасының тұсаукесері Алматы қаласында өтті. Жоба мақсаты – құнды ұлттық музыкалық мұраны табу, жүйелеу, қайта өңдеу және қазіргі аудиотаспаларға көшіру. Жоба аясында халықтық, классикалық және қазіргі Қазақстанның үздік мәдени мұра үлгілері қалпына келтірілді. Қазақтың дәстүрлі ән, күйлерінің толық антологиялық жинақтары жарық көрді.

Соңғы жылдары кеңестік тоталитарлық жүйеден босаған елдің ақын-жазушыларының шығармаларына ХХ ғасырдың соңы мен XXI ғасырдың басындағы қазақ елінің өмірі арқау бола бастады. Б. Мұқай, Н. Айтұлы, Т. Жүртбай, Б. Нұржекеев, С. Досановтардың ХХ ғасырдың көркем тарихын жасаған шығармалары жарық көрді.

Бүгінгі күні Қазақстанның елордасы Астана қаласының мәдени инфрақұрылымы кеңейтілуде. Қ. Қуанышбаев атындағы қазақ музыкалық драма театры мен М. Горький атындағы орыс драма театры, «Астана Опера» мемлекеттік опера және балет театры жұмыс істейді. Президенттің мәдениет орталығы, Қазақстан Республи-

194

END OF PAGE: 195
START OF PAGE: 196
қасының Ұлттық академиялық кітапханасы салынып іске қосылды. Мемлекеттік цирк, Бейбітшілік және келісім сарайы қолданысқа берілді. Бұл құрылыс нысанын салу идеясы 2003 жылы қыркүйек айында өткен Әлемдік және дәстүрлі діндер басшыларының бірінші съезінде көтеріліп, пирамида пішіндес сәнді ғимарат салуды жиналғандар бірауыздан қолдаған болатын. Жобаның авторы – бритaн сәулетшісі Норман Фостер. Биіктігі – 77 метр, аумағы 25,5 мың шаршы метр ғимарат 2006 жылы пайдалануға берілді. Елімізде отандық авторларды көркемдігі жоғары туындылар жасауға тарту, сондай-ақ өнерді дамыту мақсатында жыл сайын «Астана–Бәйтерек» ұлттық байқауы өткізіледі.

2003 жылы «Астана–2003» қазақ әндерінің бірінші халықаралық байқауы өткізілді. Қазақстанда жыл сайын еліміздің талантты жастарına арналған «Жас қанат», «Жігер», «Алтын алма», «Шабыт» және басқа да фестивальдар өтіп тұрады.

Қазақстан Республикасының бірінші Президенті Н. Ә. Назарбаев 2004 жылғы 13 қаңтарда «2004–2006 жылдарға арналған «Мәдени мұра» мемлекеттік бағдарламасы туралы» Жарлыққа қол қойды. Бағдарлама қабылданғаннан кейін тарих пен мәдениеттің 51 ескерткіші қайта жаңғыртылып, Қазақстан аумағындағы 39 қалашық, қоныс, тұрақ, обалар мен қорғандарда маусымдық археологиялық зерттеулер жүргізілді. Қытайға, Түркияға, Моңғолияға, Ресейге, Жапонияға, Египетке, Өзбекстанға, Арменияға, АҚШ пен Батыс Еуропа елдеріне 15 ғылыми экспедиция ұйымдастырылып, Қазақстан тарихы, этнографиясы, өнері жөнінде бұрын белгісіз болып келген 5000-ға жуық қолжазбалар мен басылымдар табылды. Тек Қытайға жасалған экспедицияның барысында Қазақстанның тарихы мен мәдениетіне қатысты бұрын зерттелмеген маньчжур тіліндегі 3 мың, қытай тіліндегі 300, шағатай тіліндегі 60, ойрат тіліндегі 70 дерек табылды. Ұлттық және әлемдік ғылыми ой-сананың, мәдениет пен әдебиет, өнертану, философия, тарих ғылымы, саясаттану, тіл білімі сияқты 16 бағыт бойынша бірнеше жүз томды құрайтын кітаптар шығарылды. 100 томдық «Бабалар сөзі», «Қазақ философиясының» 16 томдығы, «Әлемдік философиялық мұраның» 18 томдығы, «Баласағұн» қалашығы, Отырар, Орхон ескерткіштерінің толық атласы жарық көрді. 2006 жылы қазақ тілінде 10 томдық «Тарих – адамдар ақыл- 

195

END OF PAGE: 196
START OF PAGE: 197
```markdown
ойының қазынасы» сериясы шықты. «Қазақстанның электрондық кітапханасы» және «Мәдени мұра» интернет-порталдары жасалды.

Қазақстанда халықаралық мәдени байланыстар жолға қойылып, табысты жұмыс істеуде. Қазақстан таяу және алыс шетелдермен, халықаралық ұйымдармен мәдениет саласындағы ынтымақтастық туралы 49 келісімге қол қойды. Ресейдегі «Қазақстан жылы», Қазақстандағы «Ресей жылы» өткізілді. 2004 жылы өткен Түріксой Тұрақты Кеңесінің XXI отырысы, Шанхай ынтымақтастық ұйымдарына мүше мемлекеттер мәдениет министрлерінің жұмыс бабындағы екі кездесуінің өткізілуі Қазақстанның мәдени өміріндегі маңызды оқиға саналады.

Кино өнерінде, монументті кескіндеме жасауда өзіндік көркемдік ойы және идеялық принциптері бар жаңа ұрпақ келіп қосылды. Қазақ режиссерлерінің көптеген фильмдері әлемдегі ірі фестивальдердің лауреаттары атанды. 1996 жылы Алматыда Тәуелсіздік монументі мен Ж. Жабаев ескерткіші, Астанада Кенесары Қасымұлы, Абылай хан, Төле би, Қазыбек би, Әйтеке би ескерткіштері салтанатты түрде ашылды.

2003–2005 жылдарда қазақ-американ кинематографистері (Голливуд, «Қазақфильм») «Көшпенділер» кинофильмін түсірді. Бұл алғашқы маңызды халықаралық жоба еді. 2011 жылы түсірілген «Жаужүрек мың бала» фильмі бүгінгі қазақ киноөнеріндегі ірі жетістік саналады.

2008 жылдың қыркүйек айында V «Еуразия» халықаралық кинофестивалі өтті. Қазақстан Республикасының елордасы – Астана қаласының 10 жылдығына орай халықаралық музыкалық фестиваль ұйымдастырылды. Түрікменстан, Катар, Египет және Иорданияның Қазақстандағы мәдениет күндері, Қазақстанның Моңғолиядағы, Тәжікстандағы, Германиядағы мәдениет күндері ұйымдастырылды.

2011 жылы Қазақстан тәуелсіздігінің 20 жылдығына орай қазақ тіліне дубляждалған алғашқы голливудтық жоба «Көліктер-2» анимациялық фильмінің тұсаукесері Астана қаласында өтті.

2018 жылы Францияда өткен Канн кинофестивалінде «Айка» фильмінде бас кейіпкерді сомдаған қазақстандық актриса Самал Еслямова «Үздік әйел рөлі» номинациясының жеңімпазы атанды.
```

END OF PAGE: 197
START OF PAGE: 198


Мәдениет саласындағы жетістіктер. 2020 жылы Қалибек Қуа-нышбаев атындағы мемлекеттік академиялық қазақ музыкалық-драма театрының жаңа ғимараты ашылды. Қазақстан театрлары халықаралық фестивальдерге белсенді қатысып, беделді марапаттарға ие болып жүр. 2022-2023 жылдары мемлекеттік театрлар әртүрлі жанрлар мен бағыттардағы 10 мыңнан астам спектакльдерді сахналады. 200-ге жуық жаңа қойылым ұсынды.

2022 жылы Шәкен Айманов атындағы «Қазақфильм» киностудиясының он бір толықметражды, екі қысқаметражды, бір анимациялық, бір деректі фильмі жиырма жеті халықаралық кинофестивальге қатысып, жиырма жүлдеге ие болды. 2023 жылы мемлекеттік қолдаумен 18 фильмнің түсірілімі аяқталды. Одан бөлек, 19 жаңа киножоба іске қосылды.

2023 жылы «Қазақстан» ұлттық телеарнасының тапсырысымен Міржақып Дулатұлы туралы түсірілген «Міржақып. Оян, қазақ!» көркем фильмі еліміздің кинотеатрларында және ұлттық арнада көрсетілді.

«Қазақ хандығы. Алтын тақ» атты көркем фильмі Болгариядағы Қазақстан кино күндері аясында көрсетілді. «Айқай» фильмінің әлемдік премьерасы Оңтүстік Кореядағы «Busan International Film Festival» кинофестивалінде өтті.

2023 жылдың желтоқсан айында Халықаралық Түркі мәдениеті ұйымының (Түріксой) 30 жылдығына орай ЮНЕСКО-ның Париждегі штаб-пәтерінде «Біз біргеміз» атты гала-концерт өтті. ЮНЕСКО сахнасында «Қара жорға» биі мен Латиф Хамидидің әйгілі «Бүлбүл» романсы қойылды. Сондай-ақ кеш бағдарламасында халық әндері мен билері, түркі елдерінің көрнекті композиторларының шығармалары, соның ішінде Құрманғазы Сағырбайұлының «Балбырауын» күйі, Абай атындағы Қазақ ұлттық опера және балет театрының солисі Зарина Алтынбаева, «Сазген сазы» фольклорлық-этнографиялық ансамблі және «Қазына» би тобының тамаша шығармалары орындалды.

Спорттағы жетістіктер. Республикамыз тәуелсіздік алғаннан кейін мемлекеттік Ұлттық олимпиадалық комитет құрылды. Еліміздің спортшылары қысқы және жазғы Олимпиада ойындарына, ірі-ірі халықаралық жарыстарға қатысты. XI Азиялық ойындарға алғаш қатысқан қазақстандықтар жалпы коман-

197

END OF PAGE: 198
START OF PAGE: 199
198

далық есепте 4-орынды иеленді, 77 медаль (25 алтын) жеңіп алды.  
Д. Түрлыханов, С. Филимонов, Н. Торшина, Б. Ахметов сияқты спортшылар Қазақстанды әлемге танытты. Қысқы Олимпиада ойындарында көкшетаулық В. Смирнов (шаңғы), XXVI жазғы Олимпиада ойындарында Ю. Мельниченко (грек-рим күресі), А. Парыгин (бессайыс), В. Жиров (бокс) чемпиондар атанды. XXVII Олимпиада ойындарында (2000) О. Шишигина, Е. Ибрайымов, Б. Саттарханов чемпион болды. 2001 жылы Қазақстан тәуелсіздігінің 10 жылдығына арналған 1-жаздық спартакиада өткізілді, оған еліміздің 1 млн-нан астам тұрғындары қатысты.  
XXVIII Олимпиада ойындарында (Афины) Бақтияр Артаев чемпион атанды. Ол Олимпиаданың үздік боксшысы деп танылып, ең үздік спортшы ретінде оған Вал Баркер кубогы табыс етілді. Штангашы С. Филимонов, боксшы Г. Головкин, балуандар Г. Цурцумия мен Г. Лалиев күміс медальдарды иеленді.  
Республикада бүгінгі күні ұлттық спорт түрлері: бәйге, жорға жарыс, тоғызқұмалақ кең тараған. Спорттың осы түрлері бойынша федерациялар құрылып, ресми түрде жарыстар өткізіп тұрады. Футбол, волейбол, бильярд секілді спорт түрлерімен халық кеңінен айналыса бастады. 2003 жылдан Қазақстан футболшылары Еуропа кубогы үшін жарыстарға қатысады, шағын футболдан жарыс тұрақты өткізіліп тұрады.  
Қазақстан спортшылары 2006 жылы Доха қаласындағы (Қатар) жазғы Азия ойындарында 85 медальға ие болды. Оның 23-і – алтын, 20-сы – күміс және 42-сі – қола медаль. Бұған дейінгі Азия ойындарында 20 алтын, 26 күміс, 30 қола медаль алып, жалпы-командалық 4-орынға шыққан еді. Испанияда өткен әйгілі «Вуэльта» веложарысында қазақстандық спортшылар А. Винокуров пен А. Кашечкин жеңіске жетті. 2006 жылы нысана көздеуден және ауыр атлетикадан О. Довгун мен И. Ильин әлем чемпиондары атанды. И. Ильин жыл спортшысы ретінде танылды. Д. Карпов көпсайыстан әлемнің үздік спортшысы атанды.  
Қазақ спортшылары 2008 жылғы Бейжің Олимпиадасында 13 медальға қол жеткізді: 2 алтын, 4 күміс және 7 қола. Медаль саны жағынан 205 мемлекеттің ішінде 19-шы, жалпы есепте 29-орынға табан тіреді. Біздің республикамыздан алтын медальды ауыр атлет

END OF PAGE: 199
START OF PAGE: 200
Й. Ильин мен боксшы Б. Сәрсекбаев иеленді. Күміс медаль иелері: дзюдошы А. Житкеев, ауыр атлеттер И. Некрасова мен А. Важенина, еркін күрестен Т. Тигиев. Қола медальді грек-рим күресінен Н. Теңізбаев және Ә. Мәмбетов, ауыр атлетикадан М. Грабовецкая, еркін күрестен Е. Шалыгина және М. Муталимов, боксшы Е. Шыналиев пен тхэквондошы А. Шылманов алды.

Астана мен Алматы қалаларында 2011 жылы өткен VII қысқы Азия ойындарында Қазақстан спортшылары 32 алтын, 21 күміс, 17 қола, барлығы 70 медаль алып, бірінші орынға шықты.

Еліміздің көптеген атақты атлеттері қысқы Азияданын жұлдыздарына айналды. Қазақстан спортшылары арасынан екі алтын, бір күміс медальды жеңіп алған биатлоншы Е. Хрусталеваны, фристайл бойынша екі алтынға қол жеткізген Ю. Галышеваны, ерлер арасында дара мәнерлеп сырғанаудан алтын алған Д. Тенді атап өтуге болады.

Денис Тен (1993–2018) – қазақстандық мәнерлеп сырғанаушы. 2014 жылы мәнерлеп сырғанаудан Сочи Олимпиадасында 255,10 ұпаймен қола медальға ие болды. Ол – мәнерлеп сырғанаудан 2013 жылғы әлем чемпионатының күміс медаль жүлдегері. VII Қысқы Азия ойындарында мәнерлеп сырғанаудан чемпион, Қазақстанның үш дүркін чемпионы. Қазақстан Республикасының халықаралық дәрежедегі спорт шебері.

2012 жылы Лондондағы XXX жазғы Олимпиада ойындарына қатысқан Қазақстан ұлттық құрамасы тамаша табысқа жетті. Лондон Олимпиадасы Қазақстанның спорт тарихындағы ең жарқын беттердің біріне айналды. Еліміздің спортшылары осы жаһандық жарыста 7 алтын, 1 күміс және 5 қола медальға ие болып, Қазақстан құрамасы командалық 12-орынға шықты. Бұл Қазақстан үшін бұрын-соңды болмаған орасан зор жетістік еді. Даңқты спортшылар С. Сәпиев, А. Винокуров, О. Рыпакова, Д. Елеусінов, Ә. Ниязымбетов, Қ. Ислам, Е. Сметов т.б. Қазақстанды әлемге танытты.

2016 жылғы Бразилияда өткен жазғы Олимпиада ойындарында Д. Елеусінов, Д. Баландин, В. Левит және т.б. жеңімпаз атанды.

Елімізде 2011 жылдан бері жыл сайын қазақша күрестен жүлде қоры өте қомақты «Қазақстан барысы» жарысы өткізіліп

199

END OF PAGE: 200
START OF PAGE: 201
келеді. «Қазақстан барысы» турнирі ұлттық спорттың брендіне айналды.  
Г. Головкин өзінің спорттық талантымен кәсіби боксқа топ жарып, Қазақстанды әлемге танытуда лайықты үлесін қосты. Боксшы орта салмақ дәрежесінде WBA, WBC, IBF және IBO тұжырымдары бойынша әлем чемпионы атанды.  
Қазір 25-тен астам ұлттық спорт түрі дамыды. «Қазақ күресі», «Саяшшылық», «Асық ату» және «Тоғызқұмалақты» ЮНЕСКО мойындады.  
2022 жылы қазақ күресінен Әлем чемпионаты, асық атудан Азия чемпионаты, құсбегіліктен Әлем чемпионаты сияқты халықаралық ауқымдағы ірі іс-шаралар өткізілді. Елімізде бұрын-соңды болмаған республикалық «Ұлы дала жорығы» бәйге марафонын өткізді.  
Р. Айтмұқан 2023 жылы 18 қыркүйекте еркін күрестен Белградта өткен әлем чемпионатында қазақ тарихындағы алғашқы алтыны 19 жасында жеңіп алып, «Әлем чемпионы» атанған.  
Кәсіпқой боксшы Жәнібек Өлімханұлы 2023 жылы орта салмақ дәрежесі бойынша WBO және IBO тұжырымдасының әлем чемпионы атағына қол жеткізді.  
Қазақстандық каратеші М. Жаңбырбай 2023 жылы Венгрияда (Будапешт) өткен әлем чемпионатында қазақтан шыққан тұңғыш әлем чемпионы атанды. 2024 жылы Д. Жиренбаев Люксембургте өткен мәнерлеп сырғанаудан халықаралық турнирде жеңіс тұғырына көтерілді.  
**Баспа, бұқаралық ақпарат құралдарының дамуы.** Бұқаралық ақпарат құралдары қызметі саласындағы монополия өктемдігі жойылып, мүлде жаңа телеарналар, газеттер мен журналдар дүниеге келді. Мемлекеттік емес «Аиф-Казахстан», «Жас Алаш» т.б. газеттер ақпарат нарығында көпшілікке кеңінен танымал.  
Бұқаралық ақпарат құралдарының бұрынғы кезден түбірлі айырмашылығы бүгінгі күннің өткір мәселелерін халыққа еркін жеткізе алуында. «Қазақстан», «Хабар» және т.б. телеарналар өз бағдарламаларымен көрермендердің көңілінен шықты.  
2020 жылы қазақтың бас ақыны Абай Құнанбайұлының 175 жылдығына орай ашылған «Abai tv» телеарнасы телекөрерменге  

200

END OF PAGE: 201
START OF PAGE: 202
ұлттық және әлемдік өнер мен мәдениеттің інжу-маржанын, түрлі ұлттардың әдеби және тарихи мұра жауһарларын, спектакль, балет сияқты өнер түрлерін ұсынуда.

Jibek Joly TV – Қазақстан Республикасының спутник арқылы таралатын телеарнасы. Ол қазақ, орыс, ағылшын, қырғыз және өзбек тілдерінде хабар таратады. «Jibek Joly TV» телеарнасынан Қазақстан мен Орталық Азияның өзекті жаңалықтары күн сайын беріліп тұрады.

Бүгінгі заманда ақпарат, білім алу, әртүрлі тақырыптарға қажетті деректерді пайдалануда интернет ресурстарының маңызы аса зор. Соңғы жылдары көптеген ақпараттық-танымдық қазақтілді порталдар ашылған. Атап айтқанда, жастарға арналған ақпараттық-танымдық, ойын-сауық порталы www.massaget.kz, күнделікті жаңалықтарды оқуға арналған әмбебап ақпарат көзі www.nur.kz, мектеп оқушылары, студенттер мен ұстаздар үшін www.bilim-all.kz сайты, ақпараттық саяси-әлеуметтік порталы www.abai.kz, кітап құмар адамдар үшін таптырмас кітаптардың алтын қоры www.ikitap.kz, спорт тақырыбына арналған www.prosportkz.kz және т.б.

Баспалар да жаңаша жұмыс істей бастады. Тәуелсіз баспалар қалыптасты. Түрлі басылымдар, әсем безендірілген әрі мазмұнды кітаптар көп таралыммен шығарыла бастады. 2007 жылы «Қазақстан ұлттық энциклопедиясының» қазақ тілінде 10 томы, орыс тілінде 8 томы басылып шықты. Көне заманнан бүгінгі күнге дейін бес томдық «Қазақстан тарихы» басылымы (2010 жыл) жарық көрді.

2024 жылы «Масс-медиа туралы» Заң қабылданды. Желілік басылымдар мен ақпараттық агенттіктер біртұтас интернет-басылымға біріктіріліп, БАҚ түрінің бірі болды.

2025 жылдан бастап мемлекеттік тілдегі теле, радиобағдарламалар мен отандық өнім барлық көлемнің кемінде 55 пайызын, 2027 жылдан бастап 60 пайызын құрауы тиіс. Бұл талап «Масс-медиа туралы» Заңға енгізілді. Шетелдік теле, радиоарналардың бағдарламаларын көрсету отандық арналардың апта сайынғы хабар тарату көлемінде 20 пайыздан 10 пайызға дейін қысқарады.

201

END OF PAGE: 202
START OF PAGE: 203
```markdown
2-тапсырма. «Рухани жаңғыру» бағдарламасының бүгінгі жаһандану дәуіріндегі маңызын «ПТМС» әдісі арқылы дәлелдеңдер.  
- Позиция (біз солай санаймыз, ...)  
- Түсіндіру (себебі ...)  
- Мысал (біз мұны мынадай мысал арқылы дәлелдей аламыз ...)  
- Салдар (айтылған мәселе бойынша мынадай қорытынды жасаймыз ...).

3-тапсырма. Венн диаграммасы арқылы «Мәдени мұра» мен «Рухани жаңғыру» бағдарламаларын салыстырып, ерекшеліктері мен ортақ дүниелерін талдаңдар.

4-тапсырма. Деректермен жұмыс.  
1. Мәтіннің маңызды деген үзінділерін анықтаңдар.  
2. Негізгі ұғымдарды табыңдар.  
3. Мәтінде қозғалатын мәселелерді маңыздылығына қарай саралаңдар.

Өзін-өзі тексеруге арналған сұрақтар  
1. Қазақтың театр және дәстүрлі өнері қандай жетістіктерге жетті?  
2. Соңғы жылдары «Қазақфильм» киностудиясы қандай фильмдер түсірді?  
3. Жалпыұлттық қандай мерзімді басылымдарды білесіңдер?  
4. Сендерге қандай тарихи көркемфильмдер ұнады, олар туралы өз пікірлеріңді айтыңдар.

----

> #### 2004–2006 жылдарға арналған «Мәдени мұра» мемлекеттік бағдарламасы туралы  
> Астана, 2003 жыл  
> 1. Мәдени мұра саласындағы мәселелердің қазіргі жай-күйін талдау  
> Қазақстанда қазіргі уақытта тарих, археология, сәулет және мүсін өнерінің жылжымайтын ескерткіштері 25 мыңнан астам, 11 мың кітапхана, 147 мұражай, 8 тарихи-мәдени қорық-мұражай, 215 мұрағат бар деп есептеледі. Тарихи және этнографиялық бағыттағы мемлекеттік мұражайлардың, Қазақстан тарихындағы есте қалатын оқиғаларға арналған мемориалдардың тармақталған желісі жасалды.
```

END OF PAGE: 203
START OF PAGE: 204
Қазақстанның тарихы мен мәдениетінің қайталанбас ескерткіші — Түркістан қаласындағы Қожа Ахмет Ясауи кесенесі 2003 жылғы маусымда ЮНЕСКО-ның Дүниежүзілік мәдени мұра тізіміне енгізілді.  
Астана қаласының мәдени инфрақұрылымын жақсарту жөнінде шаралар қолданылды. Республика астанасында соңғы жылдары Қазақ музыкалық комедия театры, мұражайды, кітапхананы және концерт залын қамтитын Президенттік мәдени орталығы ашылды. Ұлттық кітапхананың құрылысы аяқталды. Киноконцерт залы мен цирктің құрылысы жүргізілуде.  
«Тарихи-мәдени мұраны қорғау және пайдалану туралы», «Мәдениет туралы», «Ұлттық мұрағат қоры және мұрағаттар туралы» Қазақстан Республикасының заңдары қабылданып, күшіне енді.  
Сонымен қатар мәдени мұраны қорғау мен дамыту саласында қалыптасқан ахуал осы бағыттағы қызметті одан әрі даму-ту мен жандандыруда кезек күттірмейтін кешенді шараларды қолдануды талап етеді. Қазақстанның ұлттық тарихы үшін орасан зор мәні бар көптеген тарихи, археологиялық және сәулет объектілері шұғыл көмекке мұқтаж.  

## 2. Бағдарламаның мақсаты мен міндеттері  
Бағдарламаның мақсаты – елдің рухани және білім беру саласын дамыту, мәдени мұрасының сақталуын, тиімді пайдаланылуын қамтамасыз ету.  
Алға қойған мақсатқа қол жеткізу мынадай міндеттерді шешу арқылы жүзеге асырылады:  
- елдің маңызды тарихи-мәдени және сәулет ескерткіштерін қайта жаңғырту;  
- мәдени мұраны, соның ішінде қазіргі таңдағы ұлттық мәдениетті, ауыз әдебиетін, дәстүрлер мен әдет-ғұрыптарды зерделеудің тұтастай жүйесін жасау;  
- ұлттық әдебиет пен жазудың сан ғасырлық тәжірибесін қорыту, көркем және ғылыми толық нұсқаларын шығару;  
- әлемдік ғылыми ой-сананың, мәдениет пен әдебиеттің таңдаулы жетістіктерінің негізінде гуманитарлық білім берудің мемлекеттік тілдегі толыққанды қорын жасау.  

203

END OF PAGE: 204
START OF PAGE: 205


### 3. Бағдарламаны іске асырудың негізгі бағыттары мен тетігі  
Бағдарламаны іске асырудың осындай негізгі бағыттарына сәйкес:  
3.1. Ұлттық тарихтың маңызды тарихи-мәдени, археология және сәулет ескерткіштерін қайта жаңғырту.  
3.2. Қазақ халқының мәдени мұрасын зерделеудің тұтастай жүйесін құру.  
3.3. Ұлттық және әлемдік ғылыми ой-сананың, мәдениет пен әдебиет басылымдарының дестелерін әзірлеу.  

*Ескерту:* Деректің толық нұсқасын интернет желілеріндегі мемлекеттік органдардың ресми сайттарынан, БАҚ беттерінен таба аласыздар.  

1. ЮНЕСКО-ның Дүниежүзілік мәдени мұра тізіміне Қазақстаннан қандай ескерткіштер енгізілген?  
2. Сендер тұратын өңірде қандай мәдени мұра жәдігерлері бар?  

----

### §31. Діннің қазіргі Қазақстан қоғамындағы рөлі  

**Зерттеу сұрағы:** Қазақстан қоғамында зайырлы мемлекет және діни сенім бостандығы ұстанымдары қалай үйлесім табуда?  

**Бұл сабақта:**  
Қазақстан халқы Ассамблеясының дінаралық, этносаралық келісім және ішкі тұрақтылықты нығайтудағы ықпалы бағаламыз.  
Дәстүрлі және деструктивті діни ағымдар мен ұйымдардың іс-әрекетіне талдау жасаймыз.  

**Тірек сөздер:**  

| Қазақша                | Ағылшынша                      |
| ---------------------- | ------------------------------ |
| Экстремизм             | Extremism                      |
| Терроризм              | Terrorism                      |
| Радикализм             | Radicalism                     |
| Бітімгершілік          | Peacekeeping                   |
| Зайырлы мемлекет       | Secular state                  |
| Дәстүрлі емес діндер   | Non-traditional religions      |
| Деструктивті діни ағым | Destructive religious movement |
| Теология               | Theology                       |


204

END OF PAGE: 205
START OF PAGE: 206
```markdown
**Экстремизм** (лат. extremus) – «шеттеу», яғни орталықтан ауытқу, белгіленген жерден тыс кету деген мағына береді. Экстремизм жалпы тәртіпті мойындамайтын, өзінің пікіріммен ғана іс-әрекет жасаушы дегенді білдіреді.

**Терроризм (лаңкестік)** – күш қолдану идеологиясы, халықты үрейлендіруге байланысты және жеке адамға, қоғам мен мемлекетке залал келтіруге бағытталған күш қолдану, (немесе) өзге де қылмыстық әрекеттерді жасау не жасаймын деп қорқыту жолымен мемлекеттік органдардың шешім қабылдауына әсер ету.

**Радикализм** – 1) өмір сүріп отырған әлеуметтік-саяси жүйені сынға алатын және түбегейлі өзгерістер мен реформалардың жүргізілуін талап ететін саяси ағым; 2) қандай да бір істердегі жағдайды түбірімен түбегейлі өзгертудегі талпыныстардың, тәуекелді қымырасыз талаптардың жүзеге асырылуы.

**Бітімгершілік** – шиеленісті мүлде болдыртпайтын немесе болу мүмкіндігін сейілтетін алдын алу шараларының тұтас жүйесі.

**Зайырлы мемлекет** – басқару жүйесін діннен бөлу нәтижесінде пайда болған, қоғамдық қатынастар азаматтық негізде реттелетін, мемлекеттік органдардың шешімдері діни тұрғыдан шығарылмайтын мемлекеттің сипаты.

**Дәстүрлі емес діндер** – халық арасында миссионерлік жолмен әртүрлі жекелеген көзқарастарды уағыздайтын діндер.

**Деструктивті діни ағым** – дәстүрлі діндерден бөлінген, оларды дін ретінде мойындамайтын, жеке көзқарастарымен діни догмаларын қалыптастырған, мемлекеттің ішкі тұрақтылығы және қоғамдық құрылысқа кері әсерін тигізуші тар шеңберлі көзқарастары адамдардан құралған топ.

**Теология** – Құдай туралы ілім.

----

### Интеграция

**География** пәні бойынша әлеуметтік география, халық географиясы; Қазақстан халқының ұлттық және діни құрамы.

**Дүниежүзі тарихы** пәні бойынша бүгінгі әлемдегі лаңкестік қаупі; халықаралық лаңкестік және экстремизм, аса ірі лаңкестік әрекеттер; қазіргі әлемнің жаһандануы; жаһандану үдерісінің мәні; жаһандану жағдайындағы әлемдік мәдениеттің дамуы.

**Құқық негіздері** пәні бойынша құқықтық мемлекет және азаматтық қоғам; әкімшілік құқық түсінігі; қылмыстық құқық түсінігі тақырыптарымен байланыстыру.
```

END OF PAGE: 206
START OF PAGE: 207
Есіңе түсір!  
Кеңестік идеология демократиялық ұстанымдарға сай болды ма?

# 1-тапсырма. Суретке қарап, сұрақтарға жауап беріңдер.

1. Суреттегі ғимараттың маңыздылығын анықтаңдар.  
2. Суреттегі ғимаратта қандай айтулы оқиғалар өтті?

## Қазақстан Республикасындағы діни жағдай.

Қазақстанда республика халқының басым көпшілігі ұстанатын негізгі діндер – ислам және христиан діндері болып табылады. Бұл негізгі діндердің қызметтері жолға қойылып, мешіт, шіркеулер және діни оқу орындары жұмыс істеуде.

Қоғам өміріндегі діннің орны нақтыланып, мәртебесі көтерілді, соның нәтижесінде адамдардың ар-ұждан еркіндігінің өрісі кеңейді.

Қазақстанда бүгінгі таңда жүзден астам этностар мен ондаған діни конфессиялар бар. Түрлі дінді ұстанатын Қазақстан халқының келісімі мен ынтымақтастығы – оның саяси тұрақтылығының нығаюына, экономика мен әлеуметтік жағдайдың кемелденуіне бастайтын жағдайлар. Осы мақсатқа орай мемлекет этносаралық және дінаралық келісімді, толеранттылық пен үйлесімді қарым-қатынасты қолдайды.

Қазіргі Қазақстанда діни және этносаралық толеранттылықтың маңызы зор. Демократиялық қоғам құру барысында мемлекет пен діни бірлестіктер арасындағы қатынас түбегейлі түрде өзгерді. Конституция мен 1992 жылы қабылданған «Діни сенім бостандығы және діни бірлестіктер туралы» Қазақстан Республикасының Заңына сәйкес діни сенім бостандығы заң жүзінде іске аса бастады. Мемлекет барша азаматтардың этностық немесе діни ерекшелігіне қарамастан тең құқыққа ие екендігін мойындады.

Қазақстан Республикасының заңына және халықаралық шарттарға сәйкес сенім бостандығы келесі құқықтарды талап етеді:  
- жеке өзі, сондай-ақ басқалармен бірге кез келген дінді еркін ұстануға немесе ешқайсысын ұстанбауға;

![Бейбітшілік және келісім сарайы](image)  
*Бейбітшілік және келісім сарайы*

206

END OF PAGE: 207
START OF PAGE: 208
- құлшылық жасауға, діни жоралдар мен рәсімдерге өз еркімен қатысу немесе қатыспау;
- дінді оқып-үйренуге күштеп мәжбүр етуге жол берілмейді.

Қазақстанның барлық азаматтарының дінге жеке қатынасы заң алдында бірдей. Діндарлар мен атеистер, дәстүрлі және дәстүрлі емес дін өкілдері тең құқыққа ие және олардың діни сезімдерін мемлекет заң негізінде қорғауына алады.

Сонымен бірге діни сенім заңда қарастырылған жағдайлардан басқа азаматтық міндеттерден бас тарту үшін негіз бола алмайды.

Қазақстан Республикасының 2011 жылы қайта қабылданған «Діни қызмет және діни бірлестіктер туралы» Заңының 3-бабында дін мен мемлекет, 12-бабында діни бірлестіктер мәртебесі қарастырылған.

Заңда діни бірлестіктердің мемлекеттің қызметіне араласуға құқығы жоқтығы, діни бірлестіктер және Қазақстан Республикасының азаматтары, шетелдіктер мен азаматтығы жоқ адамдар дінге көзқарасына қарамастан заң алдында тең екендігі айтылған. Діндарлар саяси партиялардың қызметіне қатыспайды, оларға қаржылық қолдау көрсетпейді, саяси қызметпен айналыспайды. Бұл діндарлар немесе діни қызметкерлер сайлауға қатысу құқығынан айырлады немесе саяси өмірге араласа алмайды деген сөз емес. Олар мұндай әрекеттерді діни бірлестігі атынан емес, өз атынан, яғни азаматтық құқығы негізінде жасауы тиіс.

Заңға сәйкес барлық діни бірлестіктер мемлекеттік органға тіркелуі керек.

Қазақстанда бір діннің үстемдік жүргізуіне, діни алауыздық пен өшпенділікті тұтатуға талпынатын діни бірлестіктерді құруға немесе қызмет етуіне тыйым салынған.

Қазақстан Республикасы «Діни қызмет және діни бірлестіктер туралы» Заңының 3-бабында діндер мен білім беру жүйесінің өзара қатынасы, балаларды өз діни ұстанымдарына сай тәрбиелеу жайында айтылған. Осы бапқа сәйкес «Діни білім беру ұйымдарын қоспағанда, Қазақстан Республикасында білім беру мен тәрбиелеу жүйесі дін мен діни бірлестіктерден бөлінген және зайырлы сипатта болады». Дін мен діни бірлестіктердің мемлекеттен бөліну қағидатына сәйкес мемлекет ата-аналарының, асыраушыларының

207

END OF PAGE: 208
START OF PAGE: 209
балаларды өз діни ұстанымдарына сәйкес тәрбиелеуге, мұндай тәрбиелеу баланың өмірі мен денсаулығына қатер төндірген, оның құқықтарына қысым жасаған және жауапкершілігін шектеген, сондай-ақ Қазақстан Республикасының конституциялық құрыл­сына, егемендігіне және аумақтық тұтастығына қарсы бағыт­талған жағдайларды қоспағанда, араласпайтындығы айрықша көрсетілген.

Осылайша, Қазақстан Республикасының заңнамасы мемлекет­тің зайырлы сипатын бейнелейді және әркімнің діни сенім бостандығы құқығын қамтамасыз етеді.

Қазақстан халқы Ассамблеясы. Қазақстан халқы Ассамблеясы Қазақстан Республикасының Президенті құратын, басты міндеті – мемлекеттік ұлттық саясатты іске асыру, Қазақстан Респуб­ли­касындағы қоғамдық-саяси тұрақтылықты қамтамасыз ету, мем­лекеттік және азаматтық қоғам институттарының этносаралық қатынастар саласындағы өзара іс-қимылының тиімділігін арттыру болып табылатын мекеме.

1995 жылы оның мәртебесі Қазақстан Республикасы Президенті жанындағы консультативті-кеңесші орган ретінде бекітілді.

2008 жылғы қаңтарда бірінші Президент «Қазақстан халқы Ас­самблеясы» туралы Заңға қол қойды. Сөйтіп, Қазақстан халқы Ас­самблеясы еліміздің саяси жүйесінің толыққанды бөлігіне айналды. Оның қызметінің нормативтік құқықтық негіздері айқындалды.

Ассамблея мемлекеттік ұлттық саясатты әзірлеуге және жү­зеге асыруға, Қазақстан Республикасындағы қоғамдық-саяси тұ­рақтылықты қамтамасыз етуге ықпал жасайды.

Ассамблеяның мақсаты – қазақ халқының топтастырушылық рөлін арқау ете отырып, қазақстандық патриотизм, Қазақстан халқының азаматтық және рухани-мәдени ортақтығы негізінде қазақстандық біркелкілікті және бәсекеге қабілетті ұлтты қалып­тастыру, республикадағы этносаралық келісімді қамтамасыз ету.

Ассамблеяның басты ерекшеліктерінің бірі – оның еліміздің жоғары заң шығару органы Парламентте этностық топтар мүд­делерінің кеңілді өкілдік етуін қамтамасыз етуі.

Сенаттың он депутатын, оның ішінде бесеуін Қазақстан халқы Ассамблеясының ұсынысы бойынша Республика Президенті тағайындайды (ҚР Конституциясы, IV бөлім, 50-бап, 2-тармақ).

208

END OF PAGE: 209
START OF PAGE: 210
Тарайындалған депутаттар еліміздің барлық этностары атынан өкілдік етеді. Бұдан басқа қазақстандық этнос өкілдері елдің басшылық органдарына саяси партиялар арқылы қатыса алады.

Қазақстан халқы Ассамблеясы өзінің құрылған кезінен бастап орасан біріктірушілік және зияткерлік әлеует жинақтап даму жолынан өтті. Еліміздегі 100-ден аса этностың басын біріктіретін бірегей құрылым тұрақтылықты сақтап, республиканың ілгерілей дамуы үшін маңызды рөл атқарады. Қазақстан халқы Ассамблеясы бүкіл әлемге Қазақстанның этносаралық қатынастар саласында жүргізіп отырған саясатының табысты екенін паш етіп келеді.

Жалпы алғанда, негізінен Ассамблея жұмысының арқасында біздің елімізде этносаралық және конфессияаралық келісімнің бірегей моделі, әрбір азаматтың этникалық және діни ерекшелігіне қарамастан Конституцияда кепілдік берілген азаматтық құқықтары мен бостандықтарын толық пайдалана алатындай ерекше сенім, ынтымақ, өзара түсінік ахуалы қалыптасты.

Республикада еліміздің барлық этностарының мәдениеті мен тілін, дәстүрін дамыту үшін қажетті жағдайдың бәрі жасалған. Ассамблея қызметі Қазақстанның этносаралық қатынастар мәселелерін тиімді шешетін ел ретіндегі халықаралық беделін арттыруға ықпал етеді.

Қазақстан Конституциясының 1-бабына сәйкес Қазақстан демократиялық, зайырлы және құқықтық мемлекет болып саналады. Азаматтардың ар-ұждан бостандығы Конституцияда маңызды құқық болып табылады.

Қазақстан Республикасы Конституциясының 22-бабы:
«1. Әркімнің ар-ұждан бостандығына құқығы бар.
2. Ар-ұждан бостандығы құқығын жүзеге асыру жалпы адамдық және азаматтық құқықтар мен мемлекет алдындағы міндеттерге байланысты болмауға немесе оларды шектеуге тиіс».

Қазақстан Республикасы Конституциясынан үзінді:
«2. Тегіне, әлеуметтік, лауазымдық және мүліктік жағдайына, жынысына, нәсіліне, ұлтына, тіліне, дінге көзқарасына, нанымына, тұрғылықты жеріне байланысты немесе кез келген өзге жағдайлар бойынша ешкімді ешқандай кемсітуге болмайды (14-бап)».

«1. Әркім өзінің қай ұлтқа, қай партияға және қай дінге жататынын өзі анықтауға және оны көрсету-көрсетпеуге хақылы (19-бап)».

14-8175

209

END OF PAGE: 210
START OF PAGE: 211
210

«3. Республиканың конституциялық құрылысын күштеп өзгерту­ді, оның тұтастығын бұзуды, мемлекет қауіпсіздігіне нұқсан келтіруді, соғысты, әлеуметтік, нәсілдік, ұлттық, діни, тектік­топтық және рулық астамшылықты, сондай-ақ қатыгездік пен зорлық-зомбылыққа бас ұруды насихаттауға немесе үгіттеуге жол берілмейді (20-бап)».

**Қазақстандағы конфессияаралық қарым-қатынас ерекшелік­тері.** Тәуелсіздік жылдарында діни бірлестіктер саны көбейіп, діни бірлестіктер бірнеше есе өсіп, рухани дәстүрлер жаңаруда, жаңа рәсімдік мінәжат ғимараттары – мешіттер, шіркеулер, ғибадат үйлері, синагогалар бой көтеруде. Тұрғындардың діндарлық деңгейі де өсуде. Бұл – елдегі ар-ұждан бостандығы мен рухани жаңаруды қамтамасыз етуге, этносаралық келісім мен азаматтық татулықты сақтау мен нығайтуға бағытталған саясаттың нәтижесі.

Елде жоғары, арнаулы орта және жалпы білім беретін рухани оқу орындары бар. Сондай-ақ ірі мешіттер жанынан ашылған курс­тар мен шіркеу жанынан ашылған жексенбілік мектептер бар. Рес­публикaда шетелден келген миссионерлер жұмыс істеуде. Алайда миссионерлердің ісі мен әрекеттеріне, олардың бағдарламаларына ұлттық қауіпсіздік мәселесіне сай құқықтық, ғылыми және өр­кениеттік мәндегі сараптамалар жасалатынын айту керек.

Қазіргі қазақстандық қоғам өмірінде діннің маңыздылығы өскен. Оның серпіні мен ерекшелігі мынадан көрінеді:

- әлеуметтік-саяси өмірдің көптеген саласында діннің әсері күшеюде;
- халықтың басым бөлігінің күнделікті өміріне діни бірлес­тіктердің әсері өсуде;
- діни білім саласы дамып, оның қаржы және материалдық ба­засы нығаюда;
- шетелдерден келген діни бірлестіктердің Қазақстандағы миссионерлік және насихаттау әрекеттеріне рұқсат етілген.

Әртүрлі конфессиялардағы халықтардың бейбіт өмір сүруі, экстремизмнің таралуына қарсы әрекет – Қазақстанның ішкі және сыртқы саясатының басты мәселелері саналады.

Жаһандану және халықаралық байланыстың дамуы Қазақ­станның жағдайына әсерін тигізетіндігі анық. Сондықтан кейбір

END OF PAGE: 211
START OF PAGE: 212
көрші елдерде әлеуметтік-экономикалық қиындықтар туындап жатқанда дінаралық қақтығыстарға, экстремистер мен лаңкестердің елімізге енуіне жол бермеу шаралары мемлекет пен қоғам тарапынан үнемі жүргізіліп отыруы қажет.

Қазақстан діни толеранттылық пен конфессияаралық келісім ісінде игі дәстүрлерге ие. Еліміз көне заманнан бері сан алуан мәдениеттер мен діндердің тоғысу мекені болған. Қазіргі Қазақстанның аумағында бірнеше ғасырлар бойы тәңіршілік, зороастризм, манихейлік, буддизм, христиандық (оның несториандық тармағы) және ислам сияқты діни түсініктер бейбіт өмір сүрген. Сонымен, діндер мен зиялы биліктің бейбіт қатар өмір сүруі ғана емес, зайырлы қоғам мен діни үйлесімділікті орнықтыру өте маңызды саналады. Бұған бүгінгі өмірімізден түрлі тарихи үлгілер келтіре аламыз.

**Қазақстан Республикасының ұлттық қауіпсіздігі мен ішкі саяси тұрақтылығын нығайту.** Президент Қасым-Жомарт Тоқаев Әлемдік және дәстүрлі діндер көшбасшыларының VII съезіндегі өзінің сөзінде: «Қазақ жері ғасырлар бойы Батыс пен Шығыстың арасындағы көпір болып келеді. Қазақстан халқы түрлі өркениеттер мен діндердің дәстүрін, төзімділік пен ашықтық қасиеттерін қабылдады. Сондықтан «бірлігіміз – әралуандылықта» қағидаты еліміздің негізгі ұстанымына айналды», – деді.

Соңғы онжылдық ішінде діни ағымдармен байланысы бар экстремистік құбылыстар бүкіл әлемде қанат жайып келеді. Бұның негізінде әртүрлі экстремистік және террористік ұйымдар пайда болып, жаһандық әрі жергілікті қауіпсіздік үшін үлкен қауіп төндіруде. Бұл мәселе бүкіл әлемге ортақ індет болғандықтан және Қазақстан Республикасының ұлттық қауіпсіздігі мен ішкі саяси тұрақтылығы үшін күн тәртібіндегі өзекті тақырыпқа айналып отыр.

ҚР Конституциясында: «Мақсаты немесе іс-әрекеті республиканың конституциялық құрылысын күштеп өзгертуге, оның тұтастығын бұзуға, мемлекет қауіпсіздігіне нұқсан келтіруге, әлеуметтік, нәсілдік, ұлттық, діни, тектік-топтық және рулық араздықты қоздыруға бағытталған қоғамдық бірлестіктер құруға және олардың қызметіне, сондай-ақ заңдарда көзделмеген өскерилендірілген құрамалар құруға тыйым салынады», – деп көрсетілген.

211

END OF PAGE: 212
START OF PAGE: 213
```markdown
**Терроризм мен экстремизмнің пайда болу себептері қандай?**  
1. Саяси құрылымдардың өзгеріске ұшырауы.  
2. Саяси-әлеуметтік дағдарыстар.  
3. Ұлттық шиеленістер.  
4. Халықтың әлеуметтік-тұрмыстық жағдайының төмендеуі.  
5. Демократиялық құқықтың тапталуы.  
6. Саяси партия немесе діни көшбасшыларының субъективті-волонтаристік ұстанымдары.  

**Экстремизмнің, терроризмнің қалай алдын алуға болады?**  
1. Күштік әдістер (құқық қорғау органдары, Ұлттық қауіпсіздік комитеттерінің қызметі).  
2. Тәрбиелік және мәдени іс-шаралар.  
3. Әлеуметтік құрылымдармен (отбасы, мектеп, ата-аналармен) жұмыс.  
4. Ғылыми әдебиеттер, ақпараттық технологияларды қолдану.  
5. Бұқаралық ақпарат құралдарымен жұмыс.  
6. Аталған тақырып бойынша апталықтар, іс-шаралар өткізу.  

### Сұрақтар  
1. Қазақстан Республикасы тұрғындарының басым көпшілігі қандай діндерді ұстанады?  
2. Қазақстан халқы Ассамблеясы еліміздегі ұлтаралық татулықты сақтауда қандай қызмет атқарады?  
3. Елімізде ұлттық қауіпсіздік пен саяси тұрақтылықты нығайтуда қандай іс-шаралар жүзеге асырылуда?  

### 1-сызба  

```
Санаға психоло-  
гиялық әдіс-  
термен әсер ету  

Қорқыту,  
үрейді пайда-  
лану  

Деструктивті  
діни ағым  

Жеке отбасылық,  
қоғамдық өмірге  
араласу  
```

END OF PAGE: 213
START OF PAGE: 214
2-сызба

# Дәстүрлі емес діни ұйымдардың ықпал ету жолдары

- Адам психикасына жасырын ықпал ету
- Адамның мінезін өзгертіп, жеке өміріне араласады
- Адамның қызығушылығына сай өзіне тарту (спорт, тіл курстары, демалыс орындары, рухани, коммерциялық т.б.)
- Берілген діни бағыт шеңберінде өз мүмкіндіктеріне қол жеткізу мүмкіндігі (коммерциялық, рухани, коммуникаитнті, интеллектуалды)

----

## 2-тапсырма.  
Мәтін мен деректерді пайдалана отырып, дәстүрлі және деструктивті діни ағымдар мен ұйымдардың іс-әрекетіне STEEPLE талдау жасаңдар.

| Талдау бағыттары                                                                                                                                                            | Дәстүрлі діни ағымдар | Деструктивті діни ағымдар |
| --------------------------------------------------------------------------------------------------------------------------------------------------------------------------- | --------------------- | ------------------------- |
| S – әлеуметтік-демографиялық<br/>T – технологиялық<br/>E – экономикалық<br/>E – күнделікті өмір (қоршаған орта)<br/>P – саясат<br/>L – құқықтық<br/>E – этникалық факторлар |                       |                           |


----

## 3-тапсырма.  
Мәтін мен деректерді пайдалана отырып, Қазақстан халқы Ассамблеясы қай салаға көбірек ықпал еткенін сарапшы ретінде дәйекті бағалаңдар: дінаралық келісім, этносаралық келісім немесе ішкі саяси тұрақтылық.

213

END OF PAGE: 214
START OF PAGE: 215
§32. «Мәңгілік Ел» ұлттық идеясы

# §32. «Мәңгілік Ел» ұлттық идеясы

**Зерттеу сұрағы:** «Мәңгілік Ел» идеясының біріктірушілік рөлі неде?

**Бұл сабақта:**
- «Мәңгілік Ел» жалпұлттық идеясының маңызын анықтаймыз.
- Қазақстан халқы Ассамблеясының дінаралық, этносаралық келісім және ішкі тұрақтылықты нығайтудағы ықпалын бағалаймыз.
- Қазақстан қоғамындағы бүгінгі өзгерістерді зерделейміз.

## Тірек сөздер:

| Қазақша         | Ағылшынша    |
| --------------- | ------------ |
| Акт             | Actus        |
| Толеранттылық   | Tolerantia   |
| Сессия          | Session      |
| Иммигрант       | Immigrant    |
| Доктрина        | Doctrina     |
| Бейтараптандыру | Neutralising |
| Сепаратизм      | Separatism   |
| Ксенофобия      | Xenophobia   |


----

**Акт** (лат. actus – «әрекет») – заңды күші бар ресми құжат. Ол іс-әрекетті, тұрмыс-тіршілікті растайтын ресми құжат және лауазымды адамдармен бекітіледі.

**Толеранттылық** (лат. tolerantia – «төзімділік») – басқа ойға, көзқарасқа, наным-сенімге, іс-әрекетке, әдет-ғұрыпқа, сезім-күйге, идеяларға төзімділік көрсете білу қасиеті.

**Сессия** (лат. «мәжіліс») – парламент қызметінің негізгі ұйымдастырушылық-құқықтық нысаны.

**Иммигрант** (лат. «көшіp келуші») – қоныстанушы, келімсек, бір мемлекеттен екінші бір мемлекетке тұрақты немесе уақытша тұру үшін көшіп келген азамат.

**Доктрина** (лат. doctrina – «ілім», «ғылым») – іс-әрекет жасауға бағыт беретін нақтылы нұсқаулар принциптерінің жиынтығы.

**Бейтараптандыру** – бұзылуды, ықпал етуді, әсер етуді тоқтату.

**Сепаратизм** – жіктілідік, оңашалануға тырысушылық. Халықтың бір бөлігінің мемлекеттен бөліну әрекеті сепаратизм деп түсіндіріледі.

**Ксенофобия** (грек. xenos – «жат», phobos – «қорқыныш») – бейтааныш адамдардан үрейлену. Толеранттылыққа мүлде қарама-қайшы ұғым.

214

END OF PAGE: 215
START OF PAGE: 216


| **Интеграция** |
|---|
| **География** пәні бойынша әлеуметтік-экономикалық ресурстар, ғылыми-техникалық революция үдерісі, бағыттары, адам әлеуеті даму индексінің көрсеткіштері, Қазақстанда адамдық капиталды дамыту, Қазақстанның индустриялы-инновациялық даму бағыттары, Қазақстанның инновациялық инфрақұрылымы, Қазақстан аймақтары инфрақұрылымының даму деңгейі; әлеуметтік география, халық географиясы, Қазақстан халқының ұлттық және діни құрамы, елтану және саяси география негіздері. |
| **Құқық негіздері** пәні бойынша неке және отбасы құқығы түсінігі; әкімшілік құқық түсінігі; құқықтық мемлекет және азаматтық қоғам, жасөспірім және заң. |
| **Дүниежүзі тарихы** пәні бойынша қазіргі әлемнің жаһандануы; жаһандану үдерісінің мәні; жаһандану жағдайындағы әлемдік мәдениеттің дамуы; ХХ ғасырдың екінші жартысы – ХХІ ғасырдың басындағы ғылым, білім, технологиялар; ХХ ғасырдың екінші жартысы – ХХІ ғасырдың басындағы мәдениет, адамзаттың мәдени мұрасын сақтаудағы ЮНЕСКО-ның қызметі. |
| **Музыка** пәні бойынша Қазақстан халықтарының музыкасы, театр өнері мен мәдениеті тақырыптарымен байланыстыру. |

> **Есіңе түсір!**  
> «Қазақстан–2050» Стратегиясы, діннің қазіргі Қазақстандағы рөлі.

### 1-тапсырма.  
Суретке қарап, сұрақтарға жауап беріңдер.  
1. Суреттің тақырыппен қандай байланысы бар?  
2. Ескерткіш қай жерде орналасқан?  
3. Ескерткіштің символикалық маңызын түсіндіріңдер.

![«Мәңгілік Ел» қақпасы](image)

### «Мәңгілік Ел» жалпықұттық идеясының құндылықтары

Қазақстан Республикасының бірінші Президенті Н. Ә. Назарбаевтың 2014 жылғы 17 қаңтардағы «Қазақстан жолы–2050: Бір мақсат, бір мүдде, бір болашақ» атты Қазақстан халқына Жолдауында: «Мәңгілік Ел» – жалпықазақстандық ортақ шаңырағымыздың ұлттық идеясы. Бабаларымыздың арманы. Біз үшін болашағымызға

215

END OF PAGE: 216
START OF PAGE: 217


бағдар ететін, ұлтты ұйымдастырып, ұлы мақсаттарға жетелейтін идея бар. Ол – Мәңгілік Ел идеясы», – деп атап көрсеткен.

# «Мәңгілік Ел» жалпұлттық идеясының маңыздылығы – «Бір мақсат, бір мүдде, бір болашақ» біртұтастығы

«Мәңгілік Ел» идеясының маңызды құрамдас бөліктері болып табылатын азаматтық және жалпұлттық идея қазақстандықтардың бойында патриоттық сезімі, ұлттық сана-сезімі, ұлттық рухы, азаматтылығы мен әлеуметтік белсенділігі жоғары деңгейлі зияткер әрі бәсекеге қабілетті тұлғаға тән қасиет-сапаларды жетілдіруге бағытталған.

«Мәңгілік Ел» ұлттық идеясының негіздемесі мемлекет құраушы жалпұлттық құндылықтар болып табылады.

Қазақстандық қоғамның барша қазақстандықтарды біріктіретін, қоғамдық келісімнің негізін қалайтын басты құндылықтары:

**1. Қазақстанның Тәуелсіздігі және Астана.** Астана – тәуелсіздіктің алғашқы жетістіктерінің бірі, барлық қазақстандықтардың мақтанышы. Халық жұмылып тұрғызған Астана барлық өңір үшін дамуға күшті түрткі болды, қазақстандық экономиканың локомотивіне айналды.

**2. Қоғамымыздағы ұлттық бірлік, бейбітшілік пен келісім.** Қазақстандық қоғамдағы этносаралық келісім Конституцияда және басқа да заңдарда берік бекітілген. 1995 жылы Қазақстан халқы Ассамблеясы – азаматтық бейбітшілік пен келісімнің бірегей құрылымы жалпықазақстандық бірлік негізі құрылды. Халқымыздың қоғамдық келісімі мен жалпұлттық бірлік, барлық азаматтардың этникалық, діни, нәсілдік тиістіліктеріне және өзге де өзгешеліктеріне қарамастан тең құқықтығы – әркімнің және барлығының табысы мен лайықты өмірін білдіретін тұрақты шоғырландырылған фактор. Қазақстан Республикасы әр азаматының патриоттық борышы – Қазақстан халықтарының достық пен келісім дәстүрін сақтап, ұлғайтып, ұрпақтан ұрпаққа қалдыру.

**3. Зайырлы қоғам және жоғары руханият.** Біздің еліміз әлемдік қауымдастықта рухани әлем мен келісімнің оң үлгісі ретінде қабылданды. Мемлекеттік және қоғамдық өмірдің зайырлы сипа-

216

END OF PAGE: 217
START OF PAGE: 218
```markdown
ты экономикадағы өрлеудің, білім беру, денсаулық сақтау және мәдениеттің ұлттық жүйесін табысты дамытудың маңызды шарты.

**4. Индустрияландыру мен инновацияларға негізделген экономикалық өсу.** Экономикалық өсу – бұл біздің ең маңызды міндетіміз, Қазақстанның өңірлік және жаһандық бәсекеге қабілеттілігі осыған тікелей байланысты.

Біздің басты міндетіміз – өндірісті, білім мен ғылымды біріктіру, инновациялық-индустриялық кластерлерді дамыту. Сондықтан елімізде ғылым саласының шешуші реформалары, білім беру жүйесін жаңғырту жүргізілуде, техникалық және кәсіби мамандарды даярлаудың жаңа тиімді жүйесі жасалды.

**5. Жалпыға ортақ еңбек қоғамы** – қазақстандықтарды әлеуметтік жұмыспен қамтудың ең маңызды шарттарының, қазақстандық отбасылар табысы тұрақты өсуінің, өмір сапасын үнемі жақсарту, барлық қазақстандық еңбекшілердің шығармашылық және өмірлік әлеуеттерін толықтай ашу кешені. Еңбек өнімділігін өнеркәсіпте, ауылшаруашылығында, энергетика мен инфрақұрылымдық қызмет салаларында арттыру – бүкілқазақстандықтардың алдында тұрған үлкен міндет.

**6. Тарихтың, мәдениет пен тілдің ортақтығы.** Туған жеріміздің тарихында бірнеше мыңжылдықтар бар, оның беттерінде ата-бабаларымыздың даңқты істері сақталған. Қазақ халқының тарихы – бұл бірігу тарихы. Тек бірліктің арқасында ғана қазақтар бірегей мәдени-өркениетке, ортақ тілге және дәстүрге ие халық ретінде сақталып қалды. XXI ғасырдағы мемлекеттік тілдің мақсаты, міндеті және тағдыры – Қазақстан халқының ортақ тілі болу. Әрбір нағыз патриоттың парызы – мемлекеттік тілді білу және отандастарымызға оны меңгеруге көмектесу. Сонымен қатар Қазақстандағы барлық ұлттың тілдерін дамыту үшін жағдай жасау, үштілділік қағидатын енгізу.

**7. Ұлттық қауіпсіздік және еліміздің бүкіләлемдік, өңірлік мәселелерді шешуге жаһандық тұрғыдан қатысуы** – мемлекетіміздің белсенді, теңдестірілген, сындарлы және жауапты ішкі саясатының басты мәні.

Қазақстан Республикасының бірінші Президенті Н. Ә. Назарбаевтың 2018 жылғы «Қазақстандықтардың әл-ауқатының өсуі:
```

217

END OF PAGE: 218
START OF PAGE: 219
```markdown
табыc пен тұрмыс сапасын арттыру» атты халыққа Жолдауы және сол жылы жарық көрген «Ұлы Даланың жеті қыры» атты мақаласы «Мәңгілік Ел» жалпұлттық идеясының құндылықтарын айқындап берді.

# Ұлттық идеяның бүгінгі қоғамдық өмірдегі көрінісі

**Қаңтар оқиғасы.** 2022 жылы Қазақстанда Қаңтар оқиғасы болып өтті. Сұйытылған газдың қымбаттауына байланысты 2 қаңтарда Жаңаөзенде басталған наразылық шаралары Алматы және т.б. қалаларға таралды. Шеруішілер бірқатар маңызды нысандарға шабуыл жасады, материалдық шығын орын алды. Елдегі жағдайдың шиеленісуіне байланысты 5 қаңтарда Қазақстанның барлық аумағына төтенше жағдай енгізілді. ҚР Президенті Қ. Тоқаевтың басшылығымен жағдай тұрақталып, еліміздің бейбіт өмірі қалпына келтірілді. Елімізде саяси-экономикалық және әкімшілік-аумақтық реформалар жүзеге асырыла бастады.

**Әкімшілік-аумақтық реформа.** 2018 жылдан бастап Оңтүстік Қазақстан Түркістан облысы деп атала бастады. Облыс орталығы Шымкенттен Түркістан қаласына көшірілді. Шымкент республикалық маңызы бар қалалар санатына жатқызылды. 2021 жылы Түркістан қаласы түркі әлемінің рухани астанасы саналды.

Мемлекет басшысы Қасым-Жомарт Тоқаев 2022 жылдың мамырында Қазақстан Республикасының әкімшілік-аумақтық құрылысның кейбір мәселелері туралы Жарлыққа қол қойған еді. Онда жаңадан үш облыс құру туралы айтылған. Құжат 8 маусымнан бастап күшіне енді.

Бірқатар облыстардың аумақтық құрылымы қайта қаралды және соған сәйкес, олардың шекарасы да өзгерді. Әкімшілік-аумақтық реформа барысында Ұлытау облысы Қарағанды облысынан, Жетісу облысы Алматы облысынан, Абай облысы Шығыс Қазақстан облысынан бөлінді. Алматы облысының орталығы Қапшағай қаласы болды. Мемлекеттік ономастикалық комиссияның қорытындысы негізінде Қапшағай Қонаев қаласы деп өзгертілді.

1) Шығыс Қазақстан облысының құрамынан Ақсуат, Абай, Аягөз, Бесқарағай, Бородулиха, Жарма, Үржар, Көкпекті аудан-
```

END OF PAGE: 219
START OF PAGE: 220


дарың, Семей және Құрчатов қалаларын бөлу жолымен әкімшілік орталығы Семей қаласында орналасатын Абай облысы;  
2) Алматы облысының құрамынан Ақсу, Алакөл, Ескелді, Қаратал, Кербұлак, Көксу, Панфилов, Сарқан аудандарын, Талдықорған және Текелі қалаларын бөлу жолымен әкімшілік орталығы Талдықорған қаласында орналасатын Жетісу облысы;  
3) Қарағанды облысының құрамынан Жаңаарқа, Ұлытау аудандарын, Жезқазған, Қаражал және Сәтбаев қалаларын бөлу жолымен әкімшілік орталығы Жезқазған қаласында орналасатын Ұлытау облысы құрылды.  

**Ұлттық құрылтай.** 2022 жылдың 16 маусымында Ұлытау облысында ҚР Президенті жанынан құрылған Ұлттық құрылтайдың І отырысы өтті. Ұлттық құрылтай қызметінің негізгі мақсаты қоғамдық бірігуді одан әрі дамыту жөніндегі идеялар мен қадамдарды тұжырымдау болып табылады. Осыған байланысты 2023 жылдың 17 маусымында ҚР Президенті жанынан құрылған Ұлттық құрылтайдың ІІ отырысы өтті. 2024 жылы 15 наурыз күні Атырау қаласында Ұлттық құрылтайдың ІІІ отырысы болып өтті.  

*Ел өміріндегі маңызды сайлаулар.* 2021 жылғы 25 мамырда Президент Қасым-Жомарт Тоқаев «Қазақстан Республикасындағы сайлау туралы» Конституциялық заңға өзгерістер мен толықтырулар енгізу туралы» Заңға қол қойды. Соған сәйкес ауыл әкімдерін елді мекен тұрғындары тікелей дауыс беру арқылы сайлау құқығын иеленді. Сондай-ақ бұл лауазымға тұрғындардың өзін-өзі ұсынуына мүмкіндік жасалды. Бюллетеньдерде «бәріне қарсымын» деген тармақ қосылды.  

Мемлекет басшысы Қасым-Жомарт Тоқаев өз Жолдауларында еліміздің сайлау жүйесін жетілдіруді тапсырған болатын. Осы саяси реформа аясында ауыл әкімдерін тікелей сайлау механизмі іске қосылды. Бір жыл ішінде көптеген елді мекенде баламалы негізде сайланған жаңа әкімдер (2021 жылдың 25 шілдесінде алғашқы ауыл әкімдері сайлауы өтті) жауапты қызметіне кірісті. Алдағы уақытта бұл демократиялық үрдіс қисынды жалғасын таппақ. 2023 жылдың 5 қазанында Қазақстанның 17 облысында аудан әкімдерін сайлау өтті.  

2022 жылдың 20 қарашасы кезектен тыс Президент сайлауы  

219

END OF PAGE: 220
START OF PAGE: 221
өтті. Сайлау нәтижесінде Қазақстан Президенті Қасым-Жомарт Тоқаев 81,31% дауыс жинап, қайта сайланды.  
2023 жылдың 19 наурызында Қазақстанда кезектен тыс Мәжіліс депутаттарының сайлауы өтті. Сайлау нәтижесінде Мәжілістің 8-сайланым депутаттары сайланды. Бұл сайлаумен қатар барлық деңгейдегі мәслихат депутаттарының сайлауы өткен еді.  
Мемлекет басшысы Қ. Тоқаевтың 2021 жылғы 5 қаңтардағы «Тәуелсіздік бәрінен қымбат» еңбегінде егемендігіміз бен елдігіміздің тірегі болатын басты бағыттарға тоқталып, іргеміздің берік болуы үшін қажет шараларды да айқындап берді. «Біз қуатты тәуелсіз мемлекетімізбен ғана ұлт ретінде жер бетінде сақталамыз. Осы айнымас ақиқатты берік ұстануымыз қажет», – деді ҚР Президенті Қ. Тоқаев.  

### 2-тапсырма.  
Сен өзіңді мемлекеттік қызметкер ретінде елестет. Сенен «Мәңгілік Ел» жалпұлттық идеясының құндылықтары жөнінде баяндама жасап беруіңді сұрады. Баяндамада:  
1. Өз сөзіңмен «Мәңгілік Ел» жалпұлттық идеясы әрбір құндылығының Қазақстанның келешегі үшін маңыздылығын түсіндір.  
2. «Мәңгілік Ел» идеясының қай құндылығы Қазақстанның келешегі үшін ең маңызды деп ойлайсың? Өз жауабыңды дәлелде.  
3. «Мәңгілік Ел» идеясының құндылықтарын іске асыру барысында қандай қиыншылықтар туындауы мүмкін?  
4. Қиыншылықтарды жеңу үшін не істеу қажет?  
5. «Мәңгілік Ел» идеясы құндылықтарын дәріптеу арқылы Қазақстан қандай елге айналады?  
6. Қазақстан Республикасының әкімшілік-аумақтық құрылымында қандай өзгерістер жүзеге асырылды?  
7. «Мәдени мұра», «Мәңгілік Ел» ұлттық идеясы» және «Рухани жаңғыру» бағдарламалары – жаһанданудан ұлттық болмыс-бітімімізге тәнген қатерге қарсы қояр қорғандарымыз». Бұл пікірмен қаншалықты келісесің? Деректер мен өз білімімді қолданып жауап бер.

END OF PAGE: 221
START OF PAGE: 222
ТАРИХИ ТҰЛҒАЛАР БОЙЫНША АНЫҚТАМАЛЫҚ

# Бекмаханов Ермұқан Бекмахановұлы

(1915–1966) – тарихшы ғалым, тарих ғылымдарының докторы (1946), профессор, Қазақ КСР Ғылым академиясының корреспондент-мүшесі (1962).

Ермұқан Бекмаханов 1915 жылдың 14 ақпанында Павлодар облысының Баянауыл ауданындағы Жасыбай көлінің жағасындағы Төре ауылында дүниеге келген.

1933 жылы Семейдегі Жұмысшы факультетін тамамдаған Ермұқан ҚазПИ-дің физика-математика факультетіне түсу мақсатында Алматыға жол тартады. Алматыда ол ағасының досы Диқан Әбілеукті кездеседі. Диқан Әбілеу Ермұқанға: «Алматыға оқуға түсетін болсаң, осындағы шолақ белсенді жерлестерің сенің төре тұқымынан екеніңді жария етіп, қудалауға түсіруі мүмкін», – деп ескертеді. Ермұқан Тамбов педагогикалық институтында жаңадан ашылған тарих факультетіне түсуге құжаттарын тапсырады. Халық Ағарту Комиссариаты Ермұқанның Тамбов қаласына жетуі үшін қаражат бөледі. Осылайша, тарихшы болуды ойламаған Ермұқан өзінің ғылымдағы алғашқы қадамын бастайды. Тамбов қаласындағы оқу Ермұқанның көңілінен шыға қоймайды. Сөйтіп, 1936 жылы Халық Ағарту Комиссариатының шешімімен Тамбов педагогикалық институтының тарих факультеті жабылып, ол факультеттің студенттері Воронеж педагогикалық институтына ауыстырылады. 1936 жылдың күзінде Ермұқан Воронежге келеді. Ал ол кезде сол Воронеж қаласында «Алаш» қозғалысының белсенді мүшелері Халел Досмұхамедов және Мұхаметжан Тынышбаев айдауда жүрген еді. Ермұқан жоғары білімді, озық ойлы «Алаш» зиялыларына кездесіп, ой бөлісуінің нәтижесінде тарихқа деген қызығушылығы арта түседі. Халел мен Мұхаметжанның әсері Ермұқанның келешекте кәсіби тарихшы атанып, үлкен ғалым болуына зор ықпал етеді.

1937 жылы Ресейдің Воронеж қаласындағы педагогикалық институтты бітіргеннен кейін Қазақ КСР Халық Ағарту Комиссариатының жанындағы ғылыми зерттеу институтында еңбек еткен. Ұлы Отан соғысы жылдарында Республиканың Халық Ағарту Ко-

![Е. Б. Бекмаханов](image_path)

221

END OF PAGE: 222
START OF PAGE: 223
мисcариатының басқарма бастығы болған. Сонымен қатар Алматының жоғары оқу орындарында ұстаздық қызмет атқарған.

1946-1947 жылдарда Қазақ КСР Ғылым академиясында жаңадан құрылған Тарих, археология және этнография институты директорының ғылыми жұмыс жөніндегі орынбасары, 1947 жылдан бастап өмірінің соңына дейін, яғни 1966 жылғы мамырына дейін Қазақ мемлекеттік университетінде өзі ұйымдастырған Қазақстан тарихы кафедрасын басқарды.

Е. Бекмахановтың ғылыми мұрасы оның тақырыптарының алуан түрлі болуымен, тарихи мәселелерді кең қамтуымен және оларды байыпты шешуімен ерекшеленді. Оның басты еңбегі 1947 жылы Алматыда орыс тілінде жарық көрген «XIX ғасырдың 20-40-жылдарындағы Қазақстан» атты монографиясы болды. Осы тақырыпта 1946 жылы Мәскеуде тарих мамандығы бойынша докторлық диссертация қорғаған.

Асыра сілтеу, бұрмалау және күдікшілдік бел алған тұста бұл еңбекке пікір айтушылардың кейбіреулері оны Кенесары Қасымұлы бастаған қозғалыстың тарихын ақтау тұрғысынан көрсеткен еңбек деп бағалап, оны «буржуазияшыл-ұлтшыл идеологияны дәріптеуші» деген саяси кінәға ұшыратты. Е. Бекмаханов еңбегіне байланысты пікірталастар 1947 жылдың екінші жартысында күшейе түсті. Ермұқан Бекмаханов айтқанынан қайтпады. Халқы үшін жан аямай күрескен Кенесары Қасымұлының батыр екенін дәлелдеген. Оның кітабын да, өзін де қызыл империя аямай жазалады. 1947-1950 жылдарда Е. Бекмахановтың күйі өте ауыр болды, күн өткен сайын оған тиген моральдық соққының салмағы арта берді. Ермұқан Бекмахановты қаралау компаниясы Тілеуқажы Жанайұлы Шойынбаев, Хадиша Гилимқызы Айдарова және А. Ф. Якуниннің қол қойған КСРО-ның басты «Правда» газетіндегі 1951 жылы шыққан мақаладан басталды. Университеттегі жұмысынан қуылып, партия қатарынан шығарылды.

Ол біраз уақыт Алматы облысы Нарынқол ауданында мектепте тарих пәнінен сабақ берді, көп кешікпей Жамбыл облысы Шу ауданындағы Новотроицк селосындағы мектепке мұғалім болып орналасты. Осы жерде 1952 жылы 5 қыркүйекте тұтқындалды. Екі айға жуық тергеу жұмыстары жүргізіліп, 1952 жылдың

222

END OF PAGE: 223
START OF PAGE: 224
3 қарашасында №699 іс бойынша Е. Бекмахановты айыптау қорытындысы дайын болды. Ермұқанның жары Халима Бекмаханованың естелігінен: «1952 жылдың 30 тамызында Ермұқанды Новотроицкке шығарып салдым. Кеткісі келмей, бірдене сезгендей, мазасыз күй кешіп еді. Айтқандай-ақ, 5 қыркүйекте оны тұтқындап, Алматыға әкеліпті. Сол күні біздің үйде де тінту жүргізілді. Кешкі сағат 10-да жұмыстан келсем, үйдің есігі ашық тұр. Бір бейтаныс қазақ тінтуге құжат көрсетті. Ермұқанға бірдене болғанын сездім. Ас-су беруге рұқсатты табаннан тозып жүріп бір ай дегенде әрең алдым.

Тергеу үш айға созылды. «Тергеудің ең бойында қорқыту мен қоқан-лоқы қатар жүрді. Сол үшін барлық тәсілдерді пайдаланып тырысса да, мен жекелеген адал адамдарды қаралай алмадым». (Ерекең бұл арада Қ. Сәтбаев пен М. Әуезов жөнінде айтып тұр).

Сот 1952 жылдың 2 желтоқсанында болды. Жоғарғы Соттың ғимараты Гоголь мен Ш. Қалдаяқов көшелерінің бұрышында болатын. Ермұқанды 4 солдат айдап алып келді. Ол маған жақындамақшы болған, мен де ұмтылдым, бірақ бізді айырып жіберді. Соттың үш күнінде көптеген куәлар келіп, кетіп жатты. 4 желтоқсанда үкімді жария еткен кезде менің қатысуыма рұқсат берді. Көз жасы еріксіз сорпалаған Ермұқан маған қарады да отырды. Үкімді естігенде жылап жіберді. Мұндай әділетсіз, қатал үкімге қалай жыламассың! Онда: «...айыпталушы Бекмаханов өзінің тарих ғылымы саласындағы ғылыми қызметкер жағдайын пайдаланып, 1942-1951 жылдары өз жұмыстарында тарихи фактілерді өңін айналдырып бұрмалаған, сөйлеген сөздерінде буржуазиялық-ұлтшылдық идеологияны насихаттаған, феодалдық-байлық құрылыс пен оның орыс халқына қарсы күресуші және Қазақстанда ортағасырлық тәртіптерді сақтап қалуға ұмтылушы кертарпта хандары мен сұлтандарын мадақтаған. Ол өзінің буржуазиялық-ұлтшылдық көзқарастарын негіздеу үшін кертарпта ақындардың, сондай-ақ Кеңес өкіметіне қарсы күрескен «халық жаулары» - алашордашылардың шығармаларын пайдаланды. Нақ осы ұлтшылдық идеологияны таныстардың арасында да жүргізді», - деп жазылып, сот тергеуі осыларды анықтағанын айыпталушы Бекмахановтың мойнына қойылғанын айтты».

223

END OF PAGE: 224
START OF PAGE: 225
Жоғарыдағы айыптау негізінде 1952 жылы 2 желтоқсан күні Қазақ КСР Жоғарғы Сотының Қылмысты істер жөніндегі коллегиясының үкімімен Е. Бекмаханов 25 жыл мерзімге бас бостандығынан айырылып, ГУЛАГ-тың алыстағы лагерінің біріне айдалды.

Ол кісінің лагерьден тиісті органдарға жазған көптеген арыздарының нәтижесінде академик, қоғам қайраткері Анна Михайловна Панкратова сияқты қайырымды адамдардың көмегінің арқасында, Л. Берия атылғаннан кейін, Е. Бекмахановтың ісі қайта қаралды. 1954 жылы 16 ақпанда оның ісі жабылып, өзі ақталып шықты.

ГУЛАГ-тың лагеріндегі адам төзгісіз азапты күндерді басынан кешкеніне қарамастан, қайсар ғалым, артына халықтың игілігіне айналған мол ғылыми мұралар қалдырды. Өзі ұсталып кеткенге дейін бастап қойған «Қазақстанның Ресейге қосылуы» атты еңбегін аяқтау ісімен айналысты. Бұл еңбегі А. М. Панкратованың баға жетпес көмегінің арқасында Мәскеудегі «Наука» баспасынан 30 баспа табақ көлемінде 1957 жылы жарық көрді.

Е. Бекмаханов өзінің жемісті еңбегіне сай ғылым мен қоғамдағы орнын қайтадан алды. Оған университеттегі өзі ұйымдастырған кафедрасы қайтарылып берілді. 1964 жылы Қазақ КСР Ғылым академиясының мүше-корреспонденті болып сайланды. Өмірінің соңғы он жылында өнімді еңбек етіп, терең мазмұнды ғылыми шығармалар жазды, орта мектептер үшін Қазақ КСР тарихының оқулығын дайындады. Бірнеше жас ғалымдарды даярлауға атсалысты. Шәкірттері бүгінде Республика Ғылым академиясының мүшесі, ғылым докторы, профессор дәрежелеріне жетіп, ұстаздарының ғылыми өмірін жалғастыруда.

Қазақстан тәуелсіздік алғаннан кейін Е. Бекмахановтың басты еңбегі – «XIX ғасырдың 20–40-жылдарындағы Қазақстан» орыс және қазақ тілдерінде жарық көрді.

Ермұқан Бекмаханов жөнінде Халық қаһарманы, академик Шапық Шөкин былайша еске алған: «Ұлтымыздың аса көрнекті тарихшысы Ермұқан Бекмаханов уақыт бедеріне бағынбаған, шыншыл ғалым болатын. Ол докторлығын екі рет қорғады. Еңбегінің нашарлығынан емес, тыйым салынған Кенесары тақырыбына жазылғандықтан. 1947 жылы Қазан төңкерісінің 30 жылдығына бай-

224

END OF PAGE: 225
START OF PAGE: 226


ланысты Одақтық Академия бойынша үлкен салтанатты кеңес өтуі керек болатын. КСРО Ғылым академиясының басшысы Вавилов Қ. Сәтбаевқа телефон соғып, Қазақстан тарапынан баяндама жасайтын адамды айтуды сұрайды. Қ. Сәтпаев Бекмахановты ұсынады. Жиналыста қағазсыз сөйлеген жас баяндамашыға ғалымдар таң-тамаша болады».

**Шаяхметов Жұмабай** (1906–1966) – партия және мемлекет қайраткері. Мәскеу Шығыстану институтының курсын бітірді (1933). 1910–1913 жылдары Омбы облысы Ащықөл ауыл мектебінде оқып, 1917 жылы Полтавкадағы 2 сыныптық орыс-қырғыз (қазақ) училищесін бітірген. 1919–1921 жылдары ауыл мұғалімі, Теке болыстық атқару комитетінің хатшысы (1921–1923), Шалқар қаласында милиция қызметкері (1923–1925), Ақмола губерниялық бөлімінің инспекторы, сонымен қатар әкімшілік жұмыстар атқарды (1925–1928). 1928–1938 жылдары Солтүстік Қазақстан, Алматы облыстық басқармаларында істеді. 1938–1954 жылдары Қазақстан КП ОК-нің үшінші, екінші, бірінші хатшысы болды. Оңтүстік Қазақстан облыстық партия комитетінің бірінші хатшысы қызметін атқарды (1954–1955). Ж. Шаяхметов партия қайраткері ретінде елдің қоғамдық-саяси өміріне белсене араласты.

Ол басшылықта болған кезде Қазақстан халқы ашаршылық пен саяси қуғын-сүргіннен, Екінші дүниежүзілік соғыстан өтіп, ес жия бастады. Тың игеру кезінде Қазақстанның географиялық ерекшеліктерін, қазақ халқының негізінен малшаруашылығымен айналысатынын ескере отырып, жерді жаппай жыртуға қарсылығын білдірді.

**Ондасынов Нұртас Дөндібайұлы** (1904–1989) – мемлекет және қоғам қайраткері. 1920–1926 жылдары Ташкенттегі №14 қазақ мектеп-интернатында тәрбиеленіп, Түркістан орман техникумында оқыды. 1926–1930 жылдары Қызылорда, Жамбыл, Шымкент округтерінде әртүрлі қызметтер атқарды. 1931–1938 жылдары Ташкент ирригация институтында меңгеруші, совхоз директорларын даярлайтын курс директорының орынбасары, Қазақ орман-

![Ж. Шаяхметов](image_path)

225

END OF PAGE: 226
START OF PAGE: 227


Н. Д. Ондасынов  
шаруашылығы тресі директорының орынбасары, директоры, Қазақ КСР-і Жер Халық Комиссариаты басқармасының бастығы болды. 1938 жылы Шығыс Қазақстан облысы Атқару комитетінің төрағасы. 1938–1951 жылдары Қазақ КСР-і Халық Комиссарлары Кеңесінің (1946 жылдан Қазақ КСР-і Министрлер Кеңесі) төрағасы. 1954–1955 жылдары Қазақ КСР-і Жоғарғы Кеңесі Президиумының төрағасы, 1954–1958 жылдары КСРО Жоғарғы Кеңесі Президиумының төрағасының орынбасары, 1955–1962 жылдары Гурьев (қазіргі Атырау) облысы Атқару комитетінің төрағасы, облыстық партия комитетінің 1-хатшысы қызметтерін атқарды. Н. Ондасынов жергілікті ұлт кадрларын дайындауға баса көңіл бөлді. 1946 жылы Қазақ КСР-і ҒА-ның құрылуына байланысты ұйымдастыру жұмыстарына басшылық жасады. 1962 жылдан зейнеткерлікке шығып, Мәскеуде ғылыми жұмыспен айналысты. Арабша-қазақша, парсыша-қазақша түсіндірме сөздіктер жазды.

Д. А. Қонаев  
Қонаев Дінмұхамед Ахметұлы (1912–1993) – көрнекті қоғам және мемлекет қайраткері, ғалым. Қазақстан ҒА-ның академигі (1952), техника ғылымдарының докторы (1969), үш мәрте Социалистік Еңбек Ері (1972, 1976, 1982). 1936 жылы Мәскеудегі Түсті металл және алтын институтын бітірген. Балқаш, Алтай, Риддер, Лениногор кен орындарында басшылық қызмет атқарған. 1942–1952 жылдары Қазақ КСР Халық Комиссарлары Кеңесі, кейіннен Қазақ КСР Министрлер Кеңесі төрағасының орынбасары болды. 1952 жылы сәуірде Қазақстан ҒА-ның президенті болып сайланды. 1955–1960 және 1962–1964 жылдары Қазақ КСР Министрлер Кеңесінің төрағасы. 1960–1962 және 1964–1986 жылдары Қазақстан КП ОК-нің бірінші хатшысы болды.  
Д. Қонаев өмірінің 45 жылға жуықын ел басқару ісіне арнады, ширек ғасырға жуық Қазақстанның бірінші басшысы қызметін атқарды. Республиканы басқарған жылдары Қазақстанда жаңа

226

END OF PAGE: 227
START OF PAGE: 228


өнеркәсіпті аудандар қалыптасып, елде жаңа қалалар мен ірі елді мекендер пайда болды. Павлодар–Екібастұз отын-қуат кешені, Қарағандыдағы ГРЭС-2, Шығыс Қазақстандағы Бұқтырма су электрстанциясы, Павлодар трактор зауыты т.б. кәсіпорындары іске қосылды. Маңғыстаудың мұнай кен орындары игерілді, теміржол құрылысы, көлік түрлері дамыды. Сонымен қатар Д. А. Қонаев Алматының қазіргі заманғы көрікті қалаға айналдыруға көп күш жұмсады. Республика сарайы, ҚазҰУ қалашығы, Арасан сауықтыру орталығы, Медеу спорт кешені және т.б. ірі ғимараттар бой көтерді. Алматыны тасқыннан қорғау үшін Медеуде үлкен бөгет салғызды.

Д. А. Қонаев республика үкіметінің төрағасы және партия ұйымының бірінші хатшысы болған жылдарда Қазақстанда астықшаруашылығы мен малшаруашылығы ірі жетістіктерге жетті. 1955–1985 жылдар аралығында республикада өнеркәсіп өндірісінің, құрылыс­тың өркендеуіне игілікті ықпал жасалды.

Д. А. Қонаев әдебиет пен өнердегі, мәдениет пен ғылымдағы ахуалды әрдайым бақылап отырды. Ол басшылық жасаған тұста Қазақстанның 5 томдық академиялық тарихы қазақ және орыс тілдерінде жарық көрді. Д. Қонаев қайтыс болғаннан кейін Қазақстан ҒА-ның Тау-кен және түсті металлургия институтына, еліміздің бірқатар мектептері мен көшелеріне оның есімі берілді. Алматыда Д. А. Қонаев атындағы университет бар. 1992 жылы 13 қарашада Алматыда «Халықаралық Қонаев қоры» құрылды. 2002 жылы 12 қаңтарда Алматы қаласында Қонаевтың мұражайүйі ашылды. Дінмұхамед Ахметұлы өмірінің соңғы сәтін өткізген Алматы облысы Алакөл ауданындағы Ақши ауылында 2003 жылы 15 тамызда арнайы құлпытас орнатылды.

**Марғұлан Өлкей Хақанұлы** (1904–1985) – белгілі ғұлама ғалым. Бүкілодақтық География қоғамының толық мүшесі (1933), филология ғылымдарының докторы (1946), Қазақ КСР Ғылым академиясының академигі (1958), профессор (1960), Қазақ КСР-інің ғылымға еңбек сіңірген қайраткері (1961). Ленинградтың Шығыс институтында, сонымен қатар  

<div style="text-align:center;">
  <img src="https://user-images.githubusercontent.com/123456789/placeholder.jpg" alt="Ә. Х. Марғұлан" width="150"/>
  <div>Ә. Х. Марғұлан</div>
</div>

227

END OF PAGE: 228
START OF PAGE: 229
Ленинград мемлекеттік университетінің қоғамдық ғылымдар факультетінің шығыс бөлімінде оқыды, оған қоса өнер тарихы институтында дәріс тыңдады. Ленинградта оқып жүрген кезінде КСРО Ғылым академиясының Қазақстан мен Алтайдың өндірігіш күштерін, халқын зерттеуге арналған экспедициясына (1926–1930) қатысты. 1930 жылы Қазақстан Оқу Халық Комиссариатының жанындағы Жаңа алфавит комитетінде ғылыми қызметкер, 1946 жылдан Қазақ КСР Ғылым академиясы Тарих, археология және этнография секторының, 1955 жылдан этнография бөлімінің меңгерушісі болды.

Ә. Марғұлан 1943 жылдан Сыр, Шу, Талас өзендері бойында және көне Отырар, Саураң, Сығанақ қалаларының орындарында қазба жұмыстарын жүргізіп, соның негізінде «Ежелгі Қазақстан қалалары мен құрылыс өнерінің тарихынан» (1950) деген монографиялық еңбек жазды. 1946 жылдан Орталық Қазақстанды зерттеді. Осының нәтижесінде «Орталық Қазақстанның ежелгі мәдениеті» басылымын жазуға қатысып, оның редакциясын басқарды. 1957–1967 жылдары Ш. Уәлихановтың әдеби мұрасын жинай отырып, оның бес томдық шығармалар жинағын бастыруға басшылық етті. Оның Қазақстанның қола дәуіріне («Орталық Қазақстанның ежелгі мәдениеті»), көшпелілер өмір сүрген дала дәстүрі мен тұрмысына («Орталық Қазақстандағы Беғазы-Дәндібай мәдениеті») арналған еңбектерін әлемнің ғылыми жұртшылығы жоғары бағалады. Ә. Марғұлан – тарих, археология, этнография, әдебиет және өнер тарихы жайлы 300-ден астам ғылыми-зерттеу жұмысының, 100-ден астам энциклопедиялық мақалалардың авторы. Оның ғылыми мұрасы 14 томдық еңбек болып жарық көрді. ҚР Ұлттық Ғылым академиясының Археология институтына Ә. Х. Марғұланның есімі берілген.

Рысқұлбеков Қайрат Ноғайбайұлы (1966–1988) – Алматыдағы 1986 жылғы Желтоқсан оқиғасына белсене қатысушы. Жамбыл облысының Мойынқұм ауданында туған. Алматы сәулет-құрылыс институтының 1-курс студенті Қайрат Рысқұлбеков студент, жұмысшы жастар тобымен бірге Қазақстан Компартиясы ОК-

![К. Н. Рысқұлбеков](image_0)

END OF PAGE: 229
START OF PAGE: 230


нің ғимараты алдындағы Республика алаңына КОКП ОК саяси бюросының шешіміне қарсы өз наразылығын білдіру үшін келді. Республика бірінші басшысының орнына республика халқының ерекшелігі мен менталитетін мүлдем білмейтін, сырттан келген адамды тағайындау халықтың қарсылығына әкелді. Республика халқының бұл жаппай наразылығы іс жүзінде Мәскеудің ұлт саясатындағы тоталитарлық әрекеттеріне қарсы бағытталды. Жастардың бой көрсетуі елдің басқа аймақтарынан әкелінген әскери бөлімдердің күшімен қатаң басылды.

Көтеріліс қатігездікпен жаншылғаннан кейін, Қ. Рысқұлбеков 1987 жылдың қаңтарында тұтқындалды. 1987 жылы 16 маусымда өлім жазасына кесілді. Халықаралық қауымдастық КСРО басшылығына Қ. Рысқұлбековтің жазасын жеңілдету туралы өтініш жолдады. Кейіннен Қ. Рысқұлбековке берілген жаза 20 жылға бас бостандығынан айырумен ауыстырылды. Бірақ оның өміріне Семей түрмесінде құпия жағдайда қастандық жасалды.

Қ. Рысқұлбеков Қазақстан Республикасы Жоғары Соты пленумының 1992 жылы 21 ақпандағы шешімімен толықтай ақталды. Алматы қаласындағы бір көшеге Қ. Рысқұлбеков есімі берілген. Тараз қаласында Қ. Рысқұлбеков есімімен аталатын демалыс бағы бар. Оның орталық алаңында Рысқұлбековке ескерткіш орнатылған.

**Назарбаев Нұрсұлтан Әбішұлы** (06.07.1940 жылы Алматы облысының Қаскелең (қазіргі Қарасай) ауданындағы Шамалған ауылында туған) – Қазақстан Республикасының бірінші Президенті. Мектепті бітіргеннен кейін Қарағанды металлургия комбинатында істеді. Қарағанды металлургия комбинаты жанындағы жоғары техникалық оқу орнын бітіріп, инженер-металлург мамандығын алды. Он жылдан астам уақыт бойы Қарағанды облысында жастар жетекшісі, кейінірек партия басшысы болды. Н. Ә. Назарбаев 1984 жылдан Республика үкіметін басқарды. 1989 жылы Қазақстан КП ОК-нің бірінші хатшылығына сайланды. 1990 жылы Қазақ КСР Жоғарғы Кеңесінің төрағасы қызметін қоса

![Н. Ә. Назарбаев](attachment:image0.jpg)

229

END OF PAGE: 230
START OF PAGE: 231
атқарды. 1990 жылы Қазақ КСР Жоғарғы Кеңесінің сессиясында Н. Ә. Назарбаев Қазақ КСР-інің Президенті болып сайланды. 1991 жылғы 1 желтоқсандағы бүкілхалықтық сайлау қорытындысы бойынша Қазақстан Республикасының Президенті болып сайланды. 1995 жылы бүкілхалықтық референдумда оның Президенттік өкілеттігі 2000 жылдың желтоқанына дейін ұзартылды. 1999 жылы 10 қаңтарда өткен бүкілхалықтық сайлауда Н. Ә. Назарбаев тағы да мемлекет басшылығына сайланды. 2005 жылғы 4 желтоқсанда 7 жыл мерзімге Қазақстан Республикасының Президенттігіне балама негізде қайта сайланды. 2011 жылы 3 сәуірде өткен Қазақстан Республикасы Президентін сайлауда Н. Ә. Назарбаев Қазақстан Республикасының Президенті болып тағы да қайта сайланды. 2015 жылы 26 сәуірде Н. Ә. Назарбаев келесі мерзімге Президент болып сайланды.

Н. Ә. Назарбаевтың басшылығымен Қазақстан экономикасын нарықтық қатынастарға бағыттайтын шаралар қарастырылып, жүзеге асырылды. Нәтижесінде 1997 жылдың басында елдегі инфляция тоқтатылды, өндіріс жандана бастады; қаржы-бюджет, салық және жинақтаушы зейнетақы жүйелері құрылды, жекешелендіру жүргізілді; тұрғын үй, коммуналдық-шаруашылық реформалары орындалды. Н. Ә. Назарбаевтың «Қазақстан–2030» Стратегиясы елдің күш-қуаты мен ресурстарын басым бағыттарға жұмылдырды. 1999 жылдың соңына қарай Қазақстанда экономиканың тұрақты және серпінді даму тенденциясы байқалды. 2010 жылы Қазақстан ЕҚЫҰ-ға төрағалық етті.

«ЭКСПО–2017» көрмесін Қазақстанда өткізу – бұл тікелей бірінші Президенттің жеңісі. Республикада ауыл өмірін жақсартуға, кедейшілікпен күреске, тұрғын үй құрылысын дамытуға т.б. бағытталған кең көлемді әлеуметтік бағдарламаларды жүзеге асыру басталды. Президенттің көптеген зерделі ойластырылған бастамалары, мәселен, Семей ядролық полигонын жабуы, ядролық держава мәртебесінен бас тартуы, ғаламдық және аймақтық қауіпсіздікті қамтамасыз ету бойынша жігерлі еңбегі жоғары бағаланды. Н. Ә. Назарбаев мәдениеттер, діндер және өркениеттердің өзара түсіністігін орнықтыруға зор көңіл бөлді. Бірінші Президенттің «Болашақ» бағдарламасы жүзеге асырылуда, ол бойынша білікті жастар әлемнің алдыңғы қатарлы оқу

END OF PAGE: 231
START OF PAGE: 232


орындарында білім алуда. Аса дарынды жастар үшін бірінші Президенттің «Дарын» сыйлығы тағайындалған. Н. Ә. Назарбаев – бірқатар ғылыми кітаптардың, әлеуметтік-экономикалық дамудың мәселелері мен қоғамдық-саяси тақырыптардағы еңбектердің авторы.

**Тоқаев Қасым-Жомарт Кемелұлы** – Қазақстан Республикасының Президенті. 1953 жылы 17 мамырда Алматы қаласында туған. 1975 жылы Мәскеу мемлекеттік халықаралық қатынастар институтын бітірген. 1992 жылы Ресей Федерациясы Сыртқы істер министрлігінің Дипломатиялық академиясын тамамдаған.

Еңбек жолын 1975 жылы КСРО-ның Сыртқы істер министрлігінде бастап, Кеңес Одағының Сингапур Республикасындағы елшілігіне жұмысқа жіберілген. 1984–1985 жылдар аралығында КСРО Сыртқы істер министрлігінде қызмет атқарып, кейін Кеңес Одағының Қытай Халық Республикасындағы елшілігінде еңбек еткен.

1992 жылы ҚР Сыртқы істер министрінің орынбасары, 1993 жылы ҚР Сыртқы істер министрінің бірінші орынбасары және 1994 жылы еліміздің Сыртқы істер министрі болып тағайындалды. 1999 жылы ҚР Премьер-Министрінің орынбасары болды. Сол жылы Парламенттің келісімі бойынша ҚР Президентінің Жарлығымен Премьер-Министр лауазымына тағайындалды. 2002 жылы ҚР Мемлекеттік хатшысы – Сыртқы істер министрі болды. 2003–2007 жылдары – ҚР Сыртқы істер министрі. Бұл қызметте жаһандық ядролық қару-жарақты таратпау үдерісіне белсенді атсалысты.

2007 жылы ҚР Парламенті Сенатының Төрағасы қызметіне сайланды. 2008 жылы Қазақстан Парламенті жоғары палатасының Төрағасы ретінде ЕҚЫҰ Парламенттік ассамблеясының вице-президенті болып сайланды.

2011 жылы наурызда БҰҰ Бас хатшысының орынбасары, БҰҰ-ның Женевадағы бөлімшесінің Бас директоры, сондай-ақ

![Қ. К. Тоқаев](image_path)

231

END OF PAGE: 232
START OF PAGE: 233
232

Қарусыздану жөніндегі конференцияда БҰҰ Бас хатшысының жеке өкілі болып тағайындалды. Сонымен қатар Қарусыздану жөніндегі конференцияның Бас хатшысы лауазымын атқарды.  
2013 жылы Қазақстан Республикасы Парламент Сенатының Төрағасы болып қайта сайланды.  
2019 жылғы 20 наурызда Қазақстан Республикасының Президенті ретінде ант қабылдады.  
2019 жылғы 9 маусымдағы кезектен тыс сайлауда Қазақстан Республикасының Президенті болып сайланды. 12 маусымда ұлықтау салтанаты өтіп, Қазақстан Республикасының Президенті қызметіне ресми түрде кірісті.  

**Әубәкіров Тоқтар Оңғарбайұлы** 1946 жылы Қарағанды облысының Қарқаралы ауданында туған. Армавир жоғары әскери ұшқыштар училищесін, Мәскеу ұшқыш сынақшылар мектебін, Мәскеу авиация институтын бітірген. 1988 жылы Кеңес Одағында тұңғыш рет әуеде жанармай күйдіру арқылы солтүстік полюске ұшу сапарын ерлікпен орындаған. Ол реактивті ұшақтың 50-ден аса жаңа түрін сынақтан өткізді. 1990 жылы ғарышкерлер құрамына алынды. 1991 жылы Кеңес Одағы ғарышкерлер даярлау орталығында ғарышқа ұшу дайындығына кірісіп, Байқоңырдан «Союз ТМ-13» кемесімен ұшқан. Ол Қазақстандағы ғарыштық зерттеулердің негізін қалауға, отандық Қарулы Күштердің әскери даярлығын жетілдіруге, әскери патриоттық тәрбие жұмыстарын жолға қоюға белсене араласты. 1992–1993 жылдары – ҚР Қорғаныс министрінің бірінші орынбасары. 1993–1994 жылдары – ҚР Ұлттық Аэроғарыштық агенттігінің бас директоры, Ғылым және жаңа технология министрінің орынбасары. 1994–1995 жылдары – ҚР Жоғарғы Кеңесінің депутаты, Қорғаныс және қауіпсіздік комитетінің төрағасы. 1996–2000 жылдары – ҚР Президентінің көмекшісі, кеңесшісі. 2000–2001 жылдары – ҚР Қауіпсіздік кеңесі хатшысының орынбасары. 2004–2007 жылдары – ҚР Парламенті Мәжілісінің депутаты, Халықаралық іс, қорғаныс және қауіпсіздік комитетінің мүшесі. «Құрмет белгісі»,

![Т. О. Әубәкіров](image_0)

END OF PAGE: 233
START OF PAGE: 234


Ленин, Қазан революциясы, «Алтын крест» ордендерімен марапатталған. Кеңес Одағының Батыры, Кеңес Одағының еңбек сіңірген ұшқыш-сынақшысы, авиация генерал-майоры, ҚР Халық Қаһарманы, ҚР ұшқыш-ғарышкері, ҚР еңбек сіңірген спорт шебері, Көкшетау қаласының «Құрметті азаматы».

**Талғат Амангелдіұлы Мұсабаев** 1951 жылы Алматы облысы Жамбыл ауданы Қарғалы ауылында дүниеге келген. Ол – Қазақстан Республикасының әрі Ресей Федерациясының ұшқыш-ғарышкері.

Талғат Мұсабаев Рига қаласындағы авиация инженерлік институтын, кейін Ақтөбе жоғарғы ұшқыштар училищесін бітірді. 1986 жылы азаматтық авиацияның жаттығу дайындығынан өтіп, осы саланың ұшқышы мамандығын алды.

1990 жылдан ғарышқа ұшуға дайындалып, 1991 жылы «ғарышкер-сынақшы» біліктілігін алып шығады. Ол 1994 жылдың 1 маусымынан 4 қарашасына дейін «Союз ТМ» ғарыш кемесімен ғарышта болды. Үш рет ғарышқа ұшқан қазақ ғарышкері. Сонымен қатар ол – гимнастика және ұшақ спорты бойынша КСРО спорт шебері. Қазақстан Республикасының Халық Қаһарманы.

![Т. А. Мұсабаев](image_0)

**Айымбетов Айдын Ақаңұлы** 1972 жылы Алматы облысы Талдықорған қаласы төңірегіндегі Өтенай ауылында туған. 1989 жылы Талдықорған қаласындағы №20 орта мектепті алтын белгіге тамамдаған соң, Армавир жоғары авиация училищесін «әскери ұшқыш» мамандығы бойынша бітірген. 1993 жылдың мамыр айынан бері ҚР Әскери-әуе күштерінің қатарында қызмет етті. Талдықорған қаласы маңындағы әуебазада авиациялық бөлімшенің командирі қызметін атқарып, 470 сағат әуеде ұшып, парашютпен 360 рет секірген. 2002 жылы ғарышкерлер сапына қабылданды.

![А. А. Айымбетов](image_1)

2009 жылдың 15 желтоқсанында А. Айымбетов Мемлекеттік ант қабылдап, «Қазғарыш» басшысының кеңесшісі, департамент

233

END OF PAGE: 234
START OF PAGE: 235
директоры, 2011 жылдың наурызынан Султангазин атындағы ғарыштық зерттеулер институтында ғарыштық технологияларды ақпараттық-білімдік қамтамасыз ету бөлімінің бастығы болды. 2012 жылдың көктемінен Астана қаласындағы Оқушылар сарайының жас ғарышкерлер мектебінде ұстаздық етті. 2012 жылдың 12 қазанында Қазақстан Республикасы Үкіметінің №1304 қаулысымен Қазақстан Республикасының ғарышкері дәрежесі, 2014 жылы ҚР Әскери-әуе күштерінің полковнигі атағы берілді.

«Байқоңыр» ғарышайлағынан Қазақстанның үшінші ғарышкері Айдын Айымбетов ғарышқа бортинженер ретінде «Союз ТМА-18М» кемесімен 2015 жылы 2 қыркүйек күні аттанды. Он күнге созылған сапар барысында ол бірқатар физикалық-ғарыштық тәжірибелер және Арал мен Каспий теңіздерінің экологиясына мониторинг жүргізіп, шаңды дауылды зерттеді. Ғарыш кеңістігін игеруге сіңірген аса зор еңбегі, ғарышқа ұшу кезінде көрсеткен батырлығы мен ерлігі үшін Қазақстан Республикасының ғарышкері Айдын Ақанұлы Айымбетовке «Халық Қаһарманы» атағы беріліп, «Отан» орденімен марапатталды.

END OF PAGE: 235
START OF PAGE: 236
# ҚОРЫТЫНДЫ САБАҚ СҰРАҚТАРЫ

1. Соғыстан кейінгі жылдардағы тоталитарлық жүйенің күшеюі неден көрінді?  
2. Тарихшы ғалым Е. Бекмаханов не үшін қуаланды?  
3. 1950 жылдардың басындағы ауылшаруашылығының жағдайы қалай еді?  
4. Соғыстан кейін елде қандай өнеркәсіп орындары іске қосылды, елімізде қандай қалалар салынды?  
5. Тың игеру науқаны қай жылдан басталды?  
6. Тың игерудің қандай жағымсыз жақтары болды?  
7. Республикамызда тың игеру науқанына кім қарсы шықты?  
8. Қазақстан жерінде салынған қандай сынақ алаңдары мен ғарыш айлағын білесіңдер?  
9. М. Елікбаев не үшін қуғынға ұшырады?  
10. Теміртау қаласындағы толқулардың себебі неде?  
11. Қазақстан аумағында қандай ауыр экологиялық мәселелер қалыптасты?  
12. Қазақстан еңбекшілерінің 1970–1980 жылдардағы тұрмыс жағдайы қандай болды?  
13. 1979 жылы Целиноград оқиғасының себептері?  
14. Желтоқсан оқиғасы, оның себептері неде?  
15. Қарағанды кеншілерінің ереуілге шығу себептері неде еді?  
16. Жазықсыз жазаға ұшыраған азаматтарды ақтау жөніндегі қаулы қай жылы қабылданды?  
17. Жаңаөзендегі оқиғалар қай жылы болды?  
18. 1946–1991 жылдардағы республикамыздың демографиялық жағдайы қандай еді?  
19. 1946–1980 жылдары Қазақстанның мәдениеті қалай дамыды?  
20. «Қазақ КСР-інің Мемлекеттік егемендігі туралы» Декларация қашан жарияланды?  
21. «Қазақ КСР Президенті» қызметі қай жылы енгізілді?  
22. Семей ядролық сынақ полигоны қашан жабылды?  
23. Қазақстан тарихындағы Республика Президентін алғашқы бүкілхалықтық сайлау қай жылы өтті?  

----

235

END OF PAGE: 236
START OF PAGE: 237

24. «Қазақ Кеңестік Социалистік Республикасы» атауы қай жылы Қазақстан Республикасы болып өзгертілді?  
25. «Қазақстан Республикасының Мемлекеттік тәуелсіздігі туралы» Заң қашан қабылданды?  
26. Қазақстан қай жылы БҰҰ-ның толық құқықты мүшесі болды?  
27. Тәуелсіз Қазақстанның Конституциялары қай жылы, қай күні қабылданды?  
28. Қазақстан Республикасы Мемлекеттік рәміздерінің авторлары кімдер?  
29. Ұлттық валюта қай жылы енгізілді?  
30. Қазақстанның екі палаталы Парламентіне сайлау қай жылы өтті?  
31. Республика астанасы Ақмола қаласына қай жылы көшірілді?  
32. Астана қаласының онжылдық мерейтойы қашан атап өтілді?  
33. Қазақстан Республикасының бірінші Президенті Н. Ә. Назарбаевтың 2009 жылғы халыққа Жолдауы қалай аталады?  
34. Қазақстанда азаматтық қоғам қалыптасуының ерекшеліктері қандай?  
35. Дүниежүзі қазақтарының тұңғыш Құрылтайы қашан өткізілді?  
36. Қазақстанның ядролық қарудан бас тартуына не себеп болды?  
37. Ұлттық қауіпсіздікті нығайту үшін ядролық қарудан бас тартудың мәні неде?  
38. Қазақстанның Ресей мен Қытай, Еуропа, Азия елдерімен қарым-қатынастарының бағыттары қандай?  
39. Қазақстанның түркі әлемі елдерімен өзара қатынасы қалай дамуда?  
40. ҚР бірінші Президенті Н. Ә. Назарбаевтың мемлекетті қалыптастыру мен дамытудағы қызметіне қандай баға бересіңдер?  
41. Астана қаласының тарихи маңызы неде?  
42. «Қазақстан–2050» Стратегиясында қандай мақсат-міндеттер қойылды?  
236

END OF PAGE: 237
START OF PAGE: 238
# ҚОРЫТЫНДЫ

Құрметті оқушылар! Отан тарихы курсын тамамдап, аса маңызды да­талар, оқиғалар, құжаттар туралы білім алдыңдар. Материалды жүйелі түрде игеру білімдеріңді одан әрі толықтыра түседі және қоғамның тари­хи дамуы жөніндегі ой-өрістеріңді кеңейтеді.

Оқулықта ұсынылған тарихи оқиғалардың, 1945 жылғы Ұлы Отан соғысының, яғни миллиондаған жазықсыз адам өмірін қиған соғыстың аяқталуымен басталып, әлемдік саяси картада жаңа, зайырлы, демо­кратиялық мемлекеттің, Астана деп аталатын бас қаласы бар Қазақстан Республикасының орнығуымен жалғасын тапқаның білдірлер.

Бүгінде жаңа Елорданың құрылысы игілікті өзгерістің белгісіне ай­налды. Астанада қысқа мерзім ішінде дамыған инфрақұрылымды зама­науи әсем мегаполис бой көтерді.

Мемлекеттік сыртқы саясатта да айтарлықтай табысқа қол жеткізіл­ді. Қазақстан халықаралық қауымдастықтың толық құқықты мүшесі болды.

Жаңадан ірге көтерген ел миллиондаған қазақстандықтардың ерен еңбегі мен қайрат-қажыры арқасында табысқа қол жеткізді. Мемле­кетіміздің одан әрі жасампаздықпен дамуы, жас ұрпақ, енді өздеріңе байланысты.

Қазақстан тарихын оқу арқылы еліміздің бастан кешкен қиын күндерімен таныс болдыңдар, ол күндер артта қалды.

Жас достар, бақытты болашақ үшін қолдан келгеннің бәрін жасай­тын жаңа дәуір ұрпағысыңдар. Достығы мен береке-бірлігі жарасқан елдің азаматы ретінде білім мұхитының айдынында еркін жүзе беріңдер.

Жас мемлекетіміз жаңа биіктерге қадам басу жолында. Қымбатты оқушылар, мемлекетіміздің тарихы мен мәдениеті туралы білім алуда табысқа жете берулеріңе тілектеспіз.

END OF PAGE: 238
START OF PAGE: 239
# ҚАЗАҚСТАН КОММУНИСТІК ПАРТИЯСЫ ОРТАЛЫҚ КОМИТЕТІНІҢ БІРІНШІ ХАТШЫЛАРЫ

**Пестковский Станислав Станиславович** (1882–1943) – 1920 жылдың мамыры мен қыркүйегі аралығында РК(б)П Қырғыз (қазақ) облыстық бюросының жауапты хатшысы (төрағасы).

**Акулов Иван Алексеевич** (1888–1938) – 1920 жылдың қыркүйегінен 1921 жылдың қаңтары аралығында РК(б)П Қырғыз (қазақ) облыстық бюросының жауапты хатшысы (саяси хатшы).

**Мырзағалиев Мұхамед Қафи** (1887–1938) – 1921 жылдың қаңтары мен шілдесі аралығында РК(б)П Қырғыз (қазақ) облыстық бюросы мен облыстық комитетінің (бірінші) жауапты хатшысы.

**Костеловская Мария Михайловна** (1878–1964) – 1921 жылдың шілдесі мен тамызы аралығында РК(б)П Қырғыз (қазақ) облыстық комитетінің жауапты хатшысы.

**Коростелёв Георгий Алексеевич** (1885–1932) – 1921 жылдың қыркүйегінен 1924 жылдың қазаны аралығында РК(б)П Қырғыз (қазақ) облыстық комитетінің жауапты хатшысы. 1922 жылдың тамызынан 1924 жылдың қазаны аралығында РК(б)П Қырғыз (қазақ) облыстық бюросы Орталық Комитетінің хатшысы.

**Нанейшвили Виктор Иванович** (1878–1940) – 1924 жылдың қыркүйегінен 1925 жылдың маусымы аралығында РК(б)П Қырғыз (қазақ) облыстық комитетінің – Қазақ өлкелік комитетінің жауапты хатшысы.

**Голощекин Филипп Исаевич** (1876–1941) – 1925 жылдың шілдесінен 1933 жылғы қаңтар аралығында РК(б)П Қазақ өлкелік комитетінің бірінші хатшысы.

**Мирзоян Левон Исаевич** (1897–1939) – 1933 жылдың қаңтарынан 1937 жылдың соңына дейін Қазақстан Коммунистік партиясы ОК бірінші хатшысы.

**Скворцов Николай Александрович** (1899–1974) – 1938–1945 жылдары Қазақстан Коммунистік партиясы ОК бірінші хатшысы.

**Борков Геннадий Андреевич** (1905–1983) – 1945 жылдың мамырынан 1946 жылдың маусымы аралығында Қазақстан Коммунистік партиясы ОК бірінші хатшысы.

END OF PAGE: 239
START OF PAGE: 240
Шаяхметов Жұмабай (1902–1966) – 1946–1954 жылдары Қазақстан Коммунистік партиясы ОК бірінші хатшысы.

**Пономаренко Пантелеймон Кондратьевич** (1902–1984) – 1954–1955 жылдары Қазақстан Коммунистік партиясы ОК бірінші хатшысы.

**Брежнев Леонид Ильич** (1906–1982) – 1955 жылдың тамызынан 1956 жылдың наурызы аралығында Қазақстан Коммунистік партиясы ОК бірінші хатшысы.

**Яковлев Иван Дмитриевич** (1910–1999) – 1956 жылдың наурызынан 1957 жылғы желтоқсан аралығында Қазақстан Коммунистік партиясы ОК бірінші хатшысы.

**Беляев Николай Ильич** (1903–1966) – 1957 жылдың желтоқсанынан 1960 жылғы қаңтар аралығында Қазақстан Коммунистік партиясы ОК бірінші хатшысы.

**Қонаев Дінмұхамед Ахметұлы** (1912–1993) – 1960–1962 жылдары және 1964–1986 жылдары Қазақстан Коммунистік партиясы ОК бірінші хатшысы.

**Юсупов Ысмайыл** (1914–2005) – 1962 жылдың желтоқсанынан 1964 жылғы желтоқсан аралығында Қазақстан Коммунистік партиясы ОК бірінші хатшысы.

**Колбин Геннадий Васильевич** (1927–1997) – 1986 жылдың желтоқсанынан 1989 жылғы маусым аралығында Қазақстан Коммунистік партиясы ОК бірінші хатшысы.

**Назарбаев Нұрсұлтан Әбішұлы** (1940 жылы туған) – 1989 жылдан Қазақстан Коммунистік партиясы ОК бірінші хатшысы. 1990 жылғы 24 сәуірде Қазақ КСР Жоғарғы Кеңесі Н. Ә. Назарбаевты Қазақ Кеңестік Социалистік Республикасының Президенттігіне сайлады.

END OF PAGE: 240
START OF PAGE: 241
# ХРОНОЛОГИЯЛЫҚ АНЫҚТАМАЛЫҚ

**1946 ж. наурыз** – 1946–1950 жылдарға арналған КСРО-ны соғыстан кейінгі қалпына келтіру мен халықшаруашылығын дамытудың бесжылдық жоспары туралы Заң қабылданды.

**1946 ж.** – Қазақ КСР Ғылым академиясы құрылды (бірінші президенті – Қ. И. Сәтбаев).

**1947 ж.** – Ақша реформасы.

**1947 ж. желтоқсан** – Азық-түлік және өндірістік тауарлардың карточкалық жүйесі жойылды.

**1947 ж.** – Е. Бекмахановтың «XIX ғасырдың 20–40-жылдарындағы Қазақстан» атты монографиясы жарық көрді, осы кітабы үшін ол «буржуазиялық ұлтшыл» деп жарияланды.

**1949 ж.** – Семей ядролық полигондағы алғашқы жарылыс.

**1952 ж.** – Е. Бекмахановты сот алқасы 25 жылға соттады.

**1953 ж. 5 наурыз** – И. В. Сталин қайтыс болды.

**1954 ж.** – Е. Бекмаханов Қазақстанға оралды.

**1954 ж.** – Тың және тыңайған жерлерді игерудің басталуы.

**1954–1959 жж.** – Қазақстандағы тың жерлерді игеруге 20 млрд сом жұмсалды.

**1954–1962 жж.** – Тың игеруге КСРО-ның еуропалық бөлігінен 2 млн адам келді.

**1954–1965 жж.** – Қазақстанға өндіріс пен транспортта жұмыс істеуге 0,5 млн адам келді.

**1955 ж.** – «Байқоңыр» ғарыш кешенін іске қосу.

**1956 ж.** – Жалпыға бірдей міндетті жетіжылдық білім беруді енгізу.

**1956 ж.** – КОКП XX съезі Сталиннің жекебасына табынуды айыптады.

**1957 ж.** – Экономикалық аумақтық ұстаным бойынша басқаруды қайта құру.

**1959 ж.** – Металлургия комбинатындағы құрылысшылардың ауыр жағдайына байланысты Теміртау қаласындағы толқулар.

**1959 ж.** – Жаппай міндетті сегізжылдық білім берудің енгізілуі.

**1959 ж.** – Халық санағын жүргізу.

**1960–1962 ж.** – Д. А. Қонаев Қазақстан Коммунистік партиясы ОК бірінші хатшысы болып қызмет етті.

**1961 ж.** – Ақмола қаласы атын Целиноградқа ауыстыру.

240

END OF PAGE: 241
START OF PAGE: 242


**1961 ж. 12 сәуір** – Ю. А. Гагариннің адамзат тарихында алғаш рет ғарышқа ұшуы.  
**1963 ж.** – Ядролық қаруды ауада, ғарыш кеңістігінде және су астында жаруға тыйым салу туралы шарт.  
**1965 ж.** – Шаруашылық реформасы: өнеркәсіп салалары бойынша одақтық-республикалық министрліктердің құрылуы (Совнархоздар таратыldy).  
**1969 ж.** – Даман аралында, Жалаңашкөлде Қытаймен қарулы қақтығыс.  
**XX ғ. 60–70-ж.** – Сауатсыздықты біржолата жою.  
**XX ғ. 70-ж.** – И. Н. Худенкoның ауылшаруашылығын басқарудың экономикалық әдістерін пайдалану жөніндегі бастамасы.  
**XX ғ. 70-ж.** – Жалпыға бірдей міндетті орта білім беруді енгізу.  
**1970 ж.** – Қазақстан мәдениет саласында халықаралық байланыстарды ұлғайтты.  
**1974–1977 жж.** – Екпінді құрылыстарға комсомолдық жолдамамен 25 мыңнан аса жігіттер мен қыздар жіберілді.  
**1977 ж.** – КСРО Конституциясын қабылдау.  
**1978 ж.** – Қазақ КСР Конституциясын қабылдау.  
**1979 ж.** – Қазақстанда неміс автономиясын құруға қарсы Целиноградтағы (Ақмола) шеру.  
**1979 ж. желтоқсан – 1989 ж.** – қазақстандық жауынгерлердің Ауған соғысына қатысуы.  
**1980 ж.** – Экономикадағы, саясаттағы дағдарыс. Өндіріс саласындағы тоқырау.  
**1982 ж.** – Азық-түлік бағдарламасының қабылдануы.  
**1985 ж. наурыз** – М. С. Горбачев КОКП ОК Бас хатшысы болып сайланды.  
**1985 ж. сәуір** – КОКП ОК сәуір пленумы «Қайта құруға» бағыт ұстады.  
**1954–1986 жж.** – Республикада қазақ тілінде оқытатын 600-ден аса мектеп жабылды.  
**1964–1986 жж.** – Республиканы Д. А. Қонаев екінші рет басқарды.  
**XX ғ. 80-ж. 2-жартысы** – Экономикадағы дағдарысты жағдай.  
**1986 ж. 16 желтоқсан** – Қазақстан Компартиасы ОК V пленумы Д. А. Қонаевты орнынан алып, Республиканың бірінші басшысы қызметіне Г. В. Колбинді сайлады.

241

END OF PAGE: 242
START OF PAGE: 243
1986 ж. 16-17 желтоқсан – Алматыдағы жаппай толқулар.  
1987 ж. – Республиканың халықшаруашылығы құлдырай бастады.  
1988 ж. – Ш. Құдайбердиев, А. Байтұрсынұлы, М. Жұмабаев, Ж. Аймауытов, М. Дулатовтар ақталды.  
1989 ж. – Қарағанды шахтерлерінің ереуілі.  
1989 ж. – О. Сүлейменов бастаған «Невада-Семей» экологиялық қозғалысы құрылды.  
1989 ж. – «Әділет» тарихи-ағарту қоғамы құрылды.  
1989 ж. 15 ақпан – Кеңес әскерлерін Ауранстаннан шығару.  
1989 ж. – Н. Ә. Назарбаевты Қазақстан Компартиясы ОК бірінші хатшылығына сайлау.  
1989 ж. маусым – Жаңаөзен оқиғасы.  
1989 ж. 22 қыркүйек – «Тілдер туралы Қазақ КСР Заңы» қабылданды, қазақ тілі мемлекеттік тіл болып жарияланды.  
1989 ж. – Халық санағын жүргізу.  
1990 ж. – «Азат» азаматтық қозғалысы құрылды (1991 ж. күзден – саяси партия).  
1990 ж. – «Алаш», «Бірлік», «Желтоқсан» қозғалыстары пайда болды.  
1990 ж. – Қазақстанның социал-демократиялық партиясы құрылды.  
1990 ж. сәуір – Қазақ КСР Жоғарғы Кеңесі Н. Ә. Назарбаевты Қазақ КСР-інің Президенті етіп сайлады.  
1990 ж. – «30-40-жылдар мен 50-жылдардағы заңсыз қуғын-сүргіннен жапа шеккен, ақталған азаматтарға көмек көрсету жөніндегі шаралар туралы» Жарлыққа қол қойылды.  
1990 ж. – Сауд Арабиясы қатысуымен – шетелмен бірлескен тұңғыш банк «әл-Барака-Банк Қазақстан» құрылды.  
1990 ж. 25 қазан – Қазақстанның мемлекеттік егемендігі туралы Декларация қабылданды.  
1990 ж. – Ақшаның құнсыздануы, инфляция, бағаның өсуі, халық тұтынатын тауарлардың жетіспеуі.  
1991 ж. – Қазақстан Компартиясының кезектен тыс және төтенше съезі Коммунистік партияны таратуға шешім шығарды; жаңадан құрылған партия социалистік деп аталды.  
1991 ж. – Қазақстан комсомолы Қазақстан Жастары Одағы болып өзгертілді.  
1991 ж. – Қазақстанда 48 кәсіби театр, 19 ұлттық-мәдени орталық жұмыс істеді.

END OF PAGE: 243
START OF PAGE: 244
```markdown
**1991 ж. қазан** – Тұңғыш қазақ ғарышкері Т. Әубәкіров ғарышқа ұшты.  
**1991 ж. желтоқсан** – Н. Ә. Назарбаев бүкілхалықтық сайлауда Қазақстан Президенті болып сайланды.  
**1991 ж. тамыз** – Мәскеудегі мемлекеттік төңкеріс жасауға әрекет.  
**1991 ж.** – Қазақ КСР Қауіпсіздік Кеңесінің құрылуы.  
**1991 ж.** – Одақтық бағыныстағы мемлекеттік кәсіпорындардың Қазақ КСР үкіметі қарамағына өтуі.  
**1991 ж.** – Қазақ КСР-інің алтын қоры мен алмаз қорын құру.  
**1991 ж.** – Семей ядролық полигонының жабылуы.  
**1991 ж.** – «Қазақстан халық конгресі» партиясының құрылуы.  
**1991 ж.** – «Қазақ КСР» атауын Қазақстан Республикасына ауыстыру.  
**1991 ж.** – Қазақстан бірінші Президентінің «Қазақстандағы 1986 жылғы 17–18 желтоқсандағы оқиғаларға қатысқаны үшін жауапқа тартылғандарды ақтау туралы» Жарлығы.  
**1991 ж. 8 желтоқсан** – Минскідегі РКФСР, Беларусь және Украина басшыларының бас қосуы: Тәуелсіз Мемлекеттер Достастығын (ТМД) құру.  
**1991 ж. 10 желтоқсан** – Алматыда Президент инаугурациясы өтті.  
**1991 ж. 16 желтоқсан** – Қазақстан Республикасының «Мемлекет тәуелсіздігі туралы» Конституциялық Заңы қабылданды.  
**1991 ж. 21 желтоқсан** – 11 бұрынғы одақтық республика Алматыда ТМД құрылғаны туралы хаттамаға қол қойды, баспасөз конференциясын Н. Ә. Назарбаев ашты.  
**1991 ж.** – Инфляцияның күшеюі, тұрғындардың басым бөлігінің тұрмыс деңгейі төмендеуі.  
**1991 ж.** – Нарықтық экономиканы дамыту бағдары.  
**1991 ж.** – КСРО-ның ыдыраған кезеңі.  
**1992 ж. қаңтар** – Қазақстанның алғашқы алтыны.  
**1992 ж.** – Қазақстанның мемлекеттік тәуелсіздігін қамтамасыз ету мақсатында Қазақстан Республикасының Қарулы Күштерін құру.  
**1992 ж.** – Бағаны босату.  
**1992 ж.** – Қазақстан Республикасының БҰҰ-ға толыққанды мүше болып қабылдануы.  
**1992 ж. қаңтар** – Қазақстанды тәуелсіз мемлекет ретінде әлемнің 30-дан аса мемлекеті таныды.  
**1992 ж.** – Қазақстанның ЕҚЫҰ мүшелігіне қабылдануы.
```

END OF PAGE: 244
START OF PAGE: 245

1992 ж. 29 қыркүйек – Қазақтардың Дүниежүзілік алғашқы құрылтайы өтті.  
1992 ж. қазан – Қазақстанның халықаралық Экономикалық ынтымақтастық және даму ұйымына мүшелікке қабылдануы.  
1992 ж. – Мемлекеттік рәміздер бекітілді: Ту, Елтаңба және Гимн.  
1992 ж. желтоқсан – Қазақстан халықтары форумы өтті.  
1993 ж. 28 қаңтар – Қазақстан Республикасының алғашқы Конституциясы қабылданды.  
1993 ж. 15 қараша – Қазақстан Республикасының ұлттық валютасы теңге енгізілді.  
1993 ж. – Н. Ә. Назарбаев Лиссабон хаттамасына қол қойды, онда Қазақстан ядролық қарусыз аймақ деп жарияланды.  
1994 ж. наурыз – Қазақстан Республикасы Жоғарғы Кеңесінің сайлауы.  
1994 ж. сәуір – Министрлер Кабинетінің энергиямен қамтамасыз ету бағасын босату туралы қаулысы.  
1994 ж. – Қазақстан мен Ресей Федерациясы арасындағы «Байқоңыр» ғарышайлағының мерзімін ұзарту құқығы мен Ресейге 20 жыл мерзімге жалға беру туралы келісім.  
1994 ж. – Қазақстан, Қырғызстан және Өзбекстан арасында біртұтас экономикалық кеңістік – Орталық Азия одағын құру туралы шартқа қол қойылды.  
1995 ж. 28 қаңтар – Екі палаталы кәсіби Парламент сайлауы өтті.  
1995 ж. 30 тамыз – Бүкілхалықтық референдумда Қазақстан Республикасының екінші Конституциясын қабылдауы (Конституция күні).  
1995 ж. – Қазақстанның «Ислам конференциясы» ұйымына қабылдануы.  
1996 ж. наурыз – Ресей, Қазақстан, Беларусь және Қырғызстан арасындағы экономикалық және гуманитарлық саладағы интеграцияны тереңдету туралы Шартқа қол қойылды (оған 1998 жылы сәуірде Тәжікстан Республикасы қосылды).  
1997 ж. – Қазақстан Республикасының экономикасына шетел капиталын барынша тартуға бағдар.  
1997 ж. – Ел астанасын Ақмола (Астана) қаласына көшіру.  
1997 ж. – Бірінші Президенттің Қазақстан халқына Жолдауы – «Қазақстан–2030» жариялануы.  
1997 ж. – «Қазақстан Республикасындағы тілдер туралы» Заңның  
244

END OF PAGE: 245
START OF PAGE: 246
қабылдануы (Қазақстандағы тілдердің қолданылуының құқықтық негіздері белгіленді).

**1997 ж.** – «Жалпыұлттық татулық және қуғын-сүргін құрбандарын еске алу жылы».

**1998 ж.** – «Халықтар бірлігі мен ұлттық тарих жылы».

**1999 ж.** – «Ұрпақтар бірлігі мен сабақтастығы жылы».

**1999 ж. сәуір** – Қ. Сәтбаевтың 100 жылдық мерейтойы.

**2000 ж.** – «Мәдениет жылы».

**2001 ж.** – ҚР Тәуелсіздігінің 10 жылдығы.

**2002 ж.** – «Денсаулық жылы».

**2003 ж.** – Астанада Әлемдік және дәстүрлі діндер басшыларының І съезі болып өтті.

**2003–2005 жж.** – Ауылды дамыту жылдары.

**2006 ж.** – Қазақстан Республикасы Гимнінің жаңа мәтіні бекітілді.

**2008 ж. 6 шілде** – Астана қаласының онжылдық мерейтойы атап өтілді.

**2009 ж.** – Қазақстан Республикасының бірінші Президенті Н. Ә. Назарбаевтың «Дағдарыстан жаңару мен дамуға» атты халыққа Жолдауы.

**2010 ж.** – Қазақстан ЕҚЫҰ-ға төрағалық етті.

**2011 ж.** – Қазақстан Республикасының ИЫҰ-ға төрағалық етуі.

**2011 ж.** – Кедендік Одақ қызметінің басталуы.

**2012 ж.** – Қазақстан Республикасының бірінші Президенті Н. Ә. Назарбаевтың «Қазақстан–2050» Стратегиясы – қалыптасқан мемлекеттің жаңа саяси бағыты» атты халыққа Жолдауы.

**2014 ж.** – Астанада Қазақстан Республикасы, Ресей Федерациясы және Беларусь Республикасы Еуразиялық Экономикалық Одақ құру туралы келісімге қол қойды.

**2015 ж.** – Қазақстан Республикасы ДСҰ-на мүшелікке қабылданды.

**2015 ж. 2 қыркүйек** – Үшінші қазақ ғарышкері Айдын Айымбетов ғарышқа ұшты.

**2015 ж.** – Қазақстан халқы Ассамблеясына 20 жыл толды.

**2015 ж.** – Қазақстан Республикасының бірінші Президенті Н. Ә. Назарбаевтың «Қазақстан жаңа жаһандық нақты ахуалда: өсім, реформалар, даму» атты халыққа Жолдауы.

**2016 ж.** – Қазақстан Республикасының бірінші Президенті Н. Ә. Назарбаевтың «Әлем. XXI ғасыр» манифесі. Қазақстан Республикасы БҰҰ-ның Қауіпсіздік кеңесінің тұрақты емес мүшесі болып қабылданды.

----

245

END OF PAGE: 246
START OF PAGE: 247
```markdown
**2017 ж.** – Астанада EXPO–2017 халықаралық көрмесі, Алматыда Дүниежүзілік Қысқы Универсиада өткізілді. Конституциялық реформа жүргізіліп, Парламент пен Үкіметтің рөлі артты. Астанада Сириядағы жағдайды реттеу бойынша халықаралық кездесу өтті. Қазақстан Республикасының бірінші Президенті Нұрсұлтан Назарбаевтың «Болашаққа бағдар: Рухани жаңғыру» атты бағдарламалық мақаласы жарыққа шықты.

**2018 ж.** – Қазақстан БҰҰ Қауіпсіздік кеңесіне төрағалық етті. Астана қаласының 20 жылдық мерейтойы атап өтілді.

**2018 ж. 19 маусым** – Шымкентке республикалық қала мәртебесі беріліп, Оңтүстік Қазақстан облысының орнына Түркістан облысы құрылды.

**2018 ж. 12 тамыз** – Ақтау қаласында өткен V Каспий Саммиті.

**2018 ж. 5 қазан** – Қазақстан Республикасының бірінші Президенті Н. Ә. Назарбаевтың «Қазақстандықтардың әл-ауқатының өсуі: табыс пен тұрмыс сапасын арттыру» атты халыққа Жолдауы жарияланды.

**2018 ж. 21 қараша** – Нұрсұлтан Әбішұлы Назарбаевтың «Ұлы Даланың жеті қыры» атты мақаласы жарық көрді.

**2019 ж.** – «Жастар жылы».

**2019 ж. 19 наурыз** – Қазақстан Республикасының бірінші Президенті Н. Ә. Назарбаевтың халыққа үндеуі.

**2019 ж.** – Астана қаласының атауы Нұр-Сұлтан болып өзгерді.

**2019 ж. 9 маусым** – Қазақстан Республикасының кезектен тыс Президент сайлауы. Қасым-Жомарт Кемелұлы Тоқаев Қазақстан Республикасының Президенті болып сайланды.

**2021 ж.** – Түркістан «түркі әлемінің рухани астанасы» болып бекітілді.

**2022 ж.** – Қаңтар оқиғасы.

**2022 ж.** – Абай, Жетісу, Ұлытау облыстары құрылды.

**2022 ж.** – Қ. Тоқаев ҚР Президентіне сайланды.

**2022 ж. 17 қыркүйек** – ҚР Президенті Қ. Тоқаев Нұр-Сұлтан қаласының атауын Астана қаласы деп өзгерту туралы Жарлыққа қол қойды.

**2024 ж. 3 қаңтар** – Қазақстан Республикасының Президенті Қ. Тоқаевтың «Біз озық ойлы ұлт ретінде тек қана алға қарауымыз керек» деген сұхбаты жарық көрді.
```

END OF PAGE: 247
START OF PAGE: 248
ҰСЫНЫЛАТЫН ӘДЕБИЕТТЕР

**Асфендияров С.** Қазақстан тарихының очерктері. – Алматы, 1994.

**Аян Б., Ауанаcова Ә., Сүлейменов А.** Қазақстанның жаңа тарихы: Кеңес жүйесінің дағдарысы және ыдырауы. 1–3-томдар. – Алматы, 2012.

**Аян Б. Ғ., Әбжанов Х. М., Махат Д. А.** Қазіргі Қазақстан тарихы: Жоғары оқу орындарының тарихшы емес мамандарына (бакалавриат) арналған оқулық. – Алматы, 2010.

**Өсіпов С.** Қазақ қасіреті. – Алматы, 1994.

**Бекмаханов Е.** XIX ғасырдың 20–40-жылдарындағы Қазақстан. – Алматы, 1992.

**История Казахстана.** Хрестоматия / Сост.: Қозыбаев И. М., Қозыбаев М. Қ. – Алматы, 1994.

**Дүйсен С., Еңсенов Қ.** Жұмабек Тәшенев. Алматы, 2012. Книга памяти Казахстана. – Алматы, 1995.

**Қабылдинов З. Е.** Астана тарихы. – Алматы, 2017.

**Қазақстан халқы Ассамблеясы** – Ел тарихында. – Алматы, 2015.

**Қазақстан Республикасының Конституциясы.** – Алматы, 1995.

**Қасымбаев Ж. Қ., Шаймерденова М. Д.** История Казахстана. Учебно-методический комплекс. – Алматы, 1997, 1998, 1999, 2000.

**Қазақстан. Ұлттық энциклопедия.** 1–10 томдар. – Алматы, 2009.

**Қазақстан тарихы.** Очерктер. – Алматы, 1994.

**Қазақстан тарихы** (кене заманнан бүгінге дейін). Бес томдық. 1–5 томдар. – Алматы, 1996–2000.

**Қазақстан тарихы.** Хрестоматия. Құрастырғандар: М. Қ. Қозыбаев, І. М. Қозыбаев. – Алматы, 1994.

**Қазақстан тарихы.** Тест жинағы. Оқу-әдістемелік құрал. – Астана, 2005.

**Қозыбаев М. Қ.** Ақтандақтар ақиқаты. Оқу құралы. – Алматы, 1992.

**Қозыбаев М. Қ.** Тарих зердесі. 1–2-кітап. – Алматы, 1998.

**Қозыбаев М. Қ., Қозыбаев І. М.** Қазақстан тарихы. 10-сынып оқушыларына арналған оқулық. – Алматы, 1997.

247

END OF PAGE: 248
START OF PAGE: 249
```markdown
Қойгелдиев М. Алаш қозғалысы. Көмекші оқу құралы. – Алматы, 1995.

Қонаев Д. Өтті дәуірен осылай. – Алматы, 2000.

Михайлов В. Хроника великого джута. – Алматы, 1990.

Назарбаев Н. Әділеттің ақ жолы. – Алматы, 1991.

Қонаев Д. Ақиқаттан аттауға болмайды. – Алматы, 1994

Қызыл қырғын. 37-де опат болғандар. Құрастырғандар: Қ. Қасенов, Ә. Тереханов. – Алматы, 1994.

Назарбаев Н. Ә. Ғасырлар тоғысында. – Алматы, 1996.

Назарбаев Н. Ә. Тарих толқынында. – Алматы, 1997.

Назарбаев Н. Ә. Бейбітшілік кіндігі. – Алматы, 2002.

Назарбаев Н. Ә. Сындарлы он жыл. – Алматы, 2002.

Назарбаев Н. Ә. Тәуелсіздік белестері. – Алматы, 2002.

Нұрпейісов К., Аяғанов Б., Жақсылықов Н. Қазақстан тарихы. Жалпы білім беретін мектептің 11-сыныбына арналған оқулық. – Алматы, 2004.

Тәуелсіз Қазақстан. 1986 жылдың желтоқсаны (1986 жылғы Желтоқсан оқиғасының 10 жылдығына). – Алматы, 1996.

Тербеледі тың дала. Тың игерушілерге арналған очерктер мен публицистикалар (Құрастырған З. Серікқалиев). – Алматы, 1974.

Тоқаев Қ. К. Қазақстан Республикасының дипломатиясы. – Астана, 2002.

Тоқаев Қ. К. Беласу. – Астана, 2006.
```

END OF PAGE: 249
START OF PAGE: 250
ҚАЗАҚСТАН ТАРИХЫ БОЙЫНША ВЕБ-САЙТТАР

1. e-history.kz  
2. edu.-e-history.kz  
3. nlrk.kz  
4. archive.president.kz  
5. cga.kz  
6. iie.kz  
7. almatymuseum.kz  
8. nmrk.kz/kz/  
9. csmrk.kz  
10. www.unesco.org/ru/countries/kz  
11. http://www.assembly.kz  
12. www.akorda.kz  
13. http://www.mfa.kz  
14. http://stat.gov.kz  
15. http://adilet.zan.kz  
16. https://primeminister.kz/  

249

END OF PAGE: 250
START OF PAGE: 251
# ЗЕРТТЕУ ЖҮРГІЗУГЕ АРНАЛҒАН ТАҚЫРЫПТАР

1. Соғыстан кейінгі сталинизм және оның Қазақстандағы көріністері.  
2. Қазақстан халқының соғыстан кейінгі жылдардағы (1946–1960) әлеуметтік жағдайы.  
3. Қазақстандағы 1960 жылдардағы реформалар: тәжірибе мен проблемалар.  
4. ХХ ғасырдың 50–60-жылдарындағы реформалардың қорытындылары мен аяқталмай қалу себептері.  
5. 1950–1960 жылдардағы Қазақстанның ауылшаруашылығы мен өнеркәсіптің даму ерекшеліктері.  
6. Қазақстандағы тың және тыңайған жерлерді игеру: проблемалар, тәжірибе, жаңаша бағалау.  
7. Мәдениет пен ғылым: жетістіктері мен қайшылықтары (1950–1980 жылдар).  
8. 1970 жылдардағы республиканың қоғамдық-саяси өмірі.  
9. ХХ ғасырдың 70–80-жылдарындағы Қазақстанның экономикалық дамуы.  
10. 1970 жылдардың соңы – 1990 жылдардағы әлеуметтік проблемалар мен өмір сүру деңгейі.  
11. 1985–1990 жылдардағы әлеуметтік-экономикалық үдерістер.  
12. 1970–1990 жылдардағы республиканың ғылым, музыка, драматургия, кино қайраткерлерінің шығармашылық қызметі.  
13. Алматыдағы 1986 жылғы Желтоқсан оқиғасы.  
14. Д. А. Қонаевтың саяси портреті, оның басшылық еткен уақыты, Қазақстанның дамуына қосқан үлесі.  
15. 1980 жылдардағы қоғамдық-саяси партиялар, қозғалыстар мен одақтар, олардың қызметі.  
16. 1979–1989 жылдардағы Ауғанстандағы соғысқа қазақстандықтардың қатысуы.  
17. Қазақстандағы экологиялық проблемалар.  
18. Арал теңізі және оның проблемасы.  
19. 1990 жылдардағы ауылшаруашылығының жағдайы.  
20. Орынбор–Қызылорда–Алматы–Астана – астаналар тарихының ортақ беттері.  
21. Тәуелсіз Қазақстан мемлекетінің құрылуы. Әлеуметтік-экономикалық реформаларды жүзеге асырудағы қиыншылықтар мен қайшылықтар.  
22. Өнеркәсіп пен ауылшаруашылығындағы күйзеліс көріністерінің пайда болуы.

END OF PAGE: 251
START OF PAGE: 252
23. ХХ ғасырдың 80-жылдарындағы Қазақстанның демографиялық жағдайының ерекшеліктері.  
24. ХХ ғасырдың 70–80-жылдарындағы Қазақстандағы ғылым мен мәдениеттің дамуы.  
25. Азаматтық келісім мен бейбітшілікті қалыптастыру жылдары.  
26. Қазақстанның тәуелсіз мемлекет ретінде қалыптасуы мен даму стратегиясы.  
27. Қазақстан Республикасының Конституциясы: құрылысы мен мазмұны.  
28. Қазақстан Республикасының бірінші Президенті Н. Ә. Назарбаев.  
29. Н. Ә. Назарбаев Қазақстан Республикасында азаматтық келісім мен бейбітшілікті қалыптастыру жолдары туралы.  
30. Қазақстанның қазіргі жағдайы мен міндеттері.  
31. Ұзақ мерзімді басым мақсаттар мен оны жүзеге асыру стратегиясы: проблемалары мен маңызы.  
32. Қазіргі кездегі Қазақстанның экономикалық дамуы.  
33. Қазақстанның ішкі саясаты тұрақтылығы және қоғамның топтасуы.  
34. Қазақстан Республикасы азаматтарының денсаулығы, білім алуы мен әл-ауқатының артуы.  
35. Қазақстанның геосаяси жағдайы.  
36. Халықаралық қауымдастықтағы Қазақстан.  
37. Қазақстанның алыс шетел мемлекеттерімен қарым-қатынасы.  
38. Қазақстанның қазіргі заманғы сыртқы экономикалық байланыстары.  
39. Бірінші Президент Н. Ә. Назарбаевтың Еуразия идеясы.  
40. Қазақстанның энергетикалық әлеуеті, халықаралық аренаға шығу.  
41. «Қазақстан–2050» – қалыптасқан мемлекеттің даму Стратегиясы.  
42. «Рухани жаңғыру» – қазақстандықтардың салт-санасы мен дүниетанымын өзгертетін қозғаушы күш.  

251

END OF PAGE: 252
START OF PAGE: 253
МАЗМҰНЫ

Кіріспе ........................................................................................................... 3

# I бөлім. ҚАЗАҚСТАН СОҒЫСТАН КЕЙІНГІ ЖЫЛДАРДА (1946–1953 ЖЫЛДАР)

§1. Соғыстан кейінгі жылдардағы Қазақ КСР-інің әлеуметтік-экономикалық дамуы ............................................................................... 4  
§2. Қазақстандағы әскери-өнеркәсіп кешенінің қалыптасуы ................. 18  
§3. Сталиндік идеологияның Қазақстандағы қоғамдық-саяси өмірге әсері ........................................................................................................... 23  
Қайталауға арналған тапсырмалар ............................................................ 30  

# II бөлім. ҚАЗАҚСТАН «ЖЫЛЫМЫҚ» КЕЗЕҢІНДЕ (1954–1964 ЖЫЛДАР)

§4. «Жылымақ» кезеңіндегі Қазақстанның қоғамдық-саяси дамуы .................................................................................................................. 32  
§5. Тың игеру жылдарындағы Қазақстан ................................................... 36  
§6. Қазақ КСР экономикасының шикізатқа бағытталуы ......................... 43  
Қайталауға арналған тапсырмалар ............................................................ 50  

# III бөлім. ҚАЗАҚСТАН «ТОҚЫРАУ» КЕЗЕҢІНДЕ (1965–1985 ЖЫЛДАР)

§7. 1965–1985 жылдардағы Қазақстанның әлеуметтік-экономикалық дамуы ........................................................................................................... 53  
§8. ХХ ғасырдың 60–80-жылдарындағы Қазақстанның қоғамдық-саяси дамуындағы қарама-қайшылықтар ................................................. 57  
§9. «Тоқырау» жылдарындағы демографиялық үдерістер .................... 63  

# IV бөлім. КЕҢЕСТІК ҚАЗАҚСТАН МӘДЕНИЕТІ (1946–1985 ЖЫЛДАР)

§10. ХХ ғасырдың екінші жартысындағы білім беру жүйесінің дамуы .................................................................................................................. 66  
§11. ХХ ғасырдың 40–80-жылдарындағы қазақтандық ғалымдардың ғылыми дамытудaғы жетістіктері .......................................................... 69  

252

END OF PAGE: 253
START OF PAGE: 254
253

# §12. ХХ ғасырдың 40–80-жылдарындағы әдебиет пен өнердің дамуы ........................................................................................................ 74

## V бөлім. ҚАЗАҚСТАН «ҚАЙТА ҚҰРУ» КЕЗЕҢІНДЕ (1986–1991 ЖЫЛДАР)

§13. Қазақстан «қайта құрудың» бастапқы кезеңінде .......................... 80  
§14. Қазақстандағы 1986 жылы Желтоқсан оқиғасы .......................... 83  
§15. «Қайта құру» жылдарындағы Қазақстандағы демократиялық үдерістер ........................................................................................................ 89  

## VI БӨЛІМ. ҚАЗАҚСТАН МЕМЛЕКЕТТІЛІГІНІҢ ҚАЙТА ЖАҢҒЫРУЫ (1991–1996 ЖЫЛДАР)

§16. Қазақстан Республикасы тәуелсіздігінің жариялануы ............... 94  
§17. Н. Ә. Назарбаев – Қазақстан Республикасының бірінші Президенті ........................................................................................................ 99  
§18. Тәуелсіздіктің алғашқы жылдарындағы мемлекеттілікті қалыптастырудағы іс-шаралар ................................................................. 103  
§19. Қазақстан – халықаралық құқық субъектісі ............................... 109  
§20. Тәуелсіздіктің алғашқы жылдарындағы Қазақстанның экономикалық дамуы .................................................................................. 114  
§21. Тәуелсіздіктің алғашқы жылдарындағы әлеуметтік-демографиялық үдерістер ............................................................................... 120  

## VII БӨЛІМ. ҚАЗАҚСТАН РЕСПУБЛИКАСЫНЫҢ ДАМУЫ (1997 ЖЫЛДАН БАСТАП ҚАЗІРГІ КҮНГЕ ДЕЙІН)

§22. «Қазақстан–2030» Стратегиясы – мемлекет дамуындағы жаңа кезең ........................................................................................................ 124  
§23. Қазақстанның 1997 жылдан бастап экономикалық дамуы ........ 128  
§24. Қазақстанның 1997 жылдан бастап әлеуметтік дамуы ............... 138  
§25. Халықаралық қатынастар жүйесіндегі Қазақстан ....................... 146  
§26. Астана – Тәуелсіз Қазақстанның астанасы .................................. 163  
§27. «Қазақстан–2050» Стратегиясы .................................................... 171  
§28. Қазіргі кездегі Қазақстанның дамуындағы басым бағыттары ..... 176

END OF PAGE: 254
START OF PAGE: 255
VIII бөлім. ҚАЗІРГІ ЗАМАНҒЫ ҚАЗАҚСТАН МӘДЕНИЕТІ (1991 ЖЫЛДАН БАСТАП БҮГІНГІ КҮНГЕ ДЕЙІН)

§29. Тәуелсіздік жылдарындағы білім мен ғылымның дамуы ............181  
§30. Тәуелсіздік жылдарындағы мәдениеттің дамуы ..........................191  
§31. Діннің қазіргі Қазақстан қоғамындағы рөлі ............................204  
§32. «Мәңгілік Ел» ұлттық идеясы ..................................................214  
Тарихи тұлғалар бойынша анықтамалық ...........................................221  
Қорытынды сабақ сұрақтары .............................................................235  
Қорытынды .........................................................................................237  
Қазақстан Коммунистік партиясы Орталық Комитетінің бірінші хатшылары .........................................................................................238  
Хронологиялық анықтамалық ............................................................240  
Ұсынылатын әдебиеттер .......................................................................247  
Қазақстан тарихы бойынша веб-сайттар .............................................249  
Зерттеу жүргізуге арналған тақырыптар ...........................................250  

254

END OF PAGE: 255
START OF PAGE: 256


Оқу басылымы  
Аяған Бүркітбай Ғелманұлы  
Әділет Қайыркен Балтаұлы  
Сатанов Арыстан Болатұлы  

ҚАЗАҚСТАН ТАРИХЫ  
(1946 жылдан бүгінгі күнге дейін)  

Жалпы білім беретін мектептің 9-сыныбына арналған оқулық  

2-басылымы, өңделген  

Бас редакторы Ә. Пірманов  
Редакторы Е. Амангелді  
Көркемдеуші редакторы А. Лукманов  
Техникалық редакторы У. Рысалиева  
Компьютерде беттеген Г. Тасыбаева  



END OF PAGE: 256
START OF PAGE: 257
```markdown
ИБ №044  
Теруге 17.01.2024 берілді. Басуға 13.06.2024 қол қойылды. Пішіні 70x90 1/16. Офсеттік қағаз.  
Өріп түрі «мектептік». Офсеттік басылым. Шартты баспа табақы 18,72.  
Есептік баспа табақы 17,72. Таралымы 80 000 дана. Тапсырыс №8175.  
«Атамұра» корпорациясы» ЖШС, 050000, Алматы қаласы, Абылай хан даңғылы, 75.  
Қазақстан Республикасы «Атамұра» корпорациясы» ЖШС-нің Полиграфкомбинаты.  
050002, Алматы қаласы, М. Мақатаев көшесі, 41.
```
![QR code](attachment:image0)

END OF PAGE: 257
